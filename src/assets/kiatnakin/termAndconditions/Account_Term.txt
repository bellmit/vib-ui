<p><strong><u>ข้อตกลงและเงื่อนไขเกี่ยวกับบัญชีเงินฝาก</u></strong></p>
<p>ผู้ฝากซึ่งได้ลงนามในคำขอเปิดบัญชีเงินฝากและสมัครใช้บริการด้านการเงินผ่านช่องทางอิเล็กทรอนิกส์ หรือแสดงความประสงค์ขอเปิดบัญชีเงินฝากและสมัครใช้บริการด้านการเงินผ่านช่องทาง อิเล็กทรอนิกส์ผ่านช่องทางอื่นที่ธนาคารกำหนด ซึ่งต่อไปนี้จะเรียกว่า &ldquo;คำขอ&rdquo; ตกลงยินยอมผูกพันและปฏิบัติตามข้อตกลงนี้ กับธนาคารเกียรตินาคิน จำกัด (มหาชน) ซึ่งต่อไปนี้จะเรียกว่า &ldquo;ธนาคาร&rdquo; ดังต่อไปนี้</p>
<ul>
<li><strong>ข้อตกลงทั่วไปเกี่ยวกับ &ldquo;บัญชีเงินฝากออมทรัพย์ บัญชีเงินฝากประจำ และบัญชีเงินฝากกระแสรายวัน&rdquo;</strong></li>
</ul>
<ol>
<li>การเปิดบัญชีและหลักฐานการรับเงินฝาก</li>
</ol>
<p>1.1&nbsp;&nbsp;&nbsp; ในการเปิดบัญชีเงินฝากกับธนาคาร ผู้ฝากจะต้องเปิดบัญชีโดยการฝากเงินครั้งแรกจำนวนไม่ต่ำกว่าที่ธนาคารกำหนด และสำหรับบัญชีเงินฝากกระแสรายวัน ผู้ฝากจะต้องทำคำขอซื้อเช็คกับธนาคารเพื่อใช้เป็นเอกสารประกอบการขอถอนเงินฝากจากบัญชีเงินฝากซึ่งมีค่าธรรมเนียมตามอัตราและเงื่อนไขที่ธนาคารประกาศกำหนด</p>
<p>1.2&nbsp;&nbsp;&nbsp; ธนาคารจะมอบหลักฐานการรับฝากเงินดังต่อไปนี้ให้แก่ผู้ฝากซึ่งผู้ฝากมีหน้าที่เก็บรักษาไว้ในสถานที่ปลอดภัย และดูแลไม่ให้ตกไปอยู่ในความครอบครองของบุคคลอื่นโดยผู้ฝากรับทราบว่าหลักฐานการรับฝากเงินไม่สามารถโอนหรือเปลี่ยนมือได้</p>
<p>1.2.1สมุดคู่ฝาก หรือภาพบัตรคู่ฝาก สำหรับบัญชีเงินฝากออมทรัพย์</p>
<p>1.2.2สมุดคู่ฝาก ใบรับฝาก หรือบัตรเงินฝากประจำ สำหรับบัญชีเงินฝากประจำ</p>
<p>1.2.3สมุดเช็ค และใบแจ้งรายการเคลื่อนไหวของบัญชีเงินฝากอย่างน้อยเดือนละหนึ่ง ครั้ง สำหรับบัญชีเงินฝากกระแสรายวัน</p>
<p>1.2.4เอกสารหรือหลักฐานอื่นใดที่ธนาคารจะจัดให้มีขึ้นต่อไป</p>
<p>ต่อไปนี้จะเรียกรวมกันหรือแยกกันว่า &ldquo;หลักฐานการรับฝากเงิน&rdquo;&nbsp;</p>
<p>ในกรณีที่หลักฐานการรับฝากเงินดังกล่าวข้างต้น (1) ชำรุดจนไม่สามารถใช้งานได้ สำหรับ<br /> ผู้ฝากประเภทบุคคลธรรมดาจะต้องติดต่อที่สาขาธนาคารและสำหรับผู้ฝากประเภทนิติบุคคลจะต้องติดต่อที่สาขาธนาคารที่ผู้ฝากเปิดบัญชีเงินฝากเพื่อขอออกหลักฐานการรับฝากเงินฉบับใหม่แทนหลักฐานการรับฝากเงินที่ชำรุด หรือ(2) สูญหาย ผู้ฝากจะต้องดำเนินการแจ้งความที่สถานีตำรวจและนำหลักฐานการแจ้งความที่แสดงว่าหลักฐานการรับฝากเงินสูญหายมาแสดงที่สาขาธนาคารที่ผู้ฝากเปิดบัญชีเงินฝาก เพื่อดำเนินการขอออกหลักฐานการรับฝากเงินฉบับใหม่ โดยมีค่าธรรมเนียมตามอัตราที่ธนาคารประกาศกำหนด</p>
<p>ธนาคารมีสิทธิปฏิเสธการทำธุรกรรมใดๆ หากหลักฐานการรับฝากเงินชำรุดหรือสูญหายจนกว่าผู้ฝากจะดำเนินการตามวรรคก่อนครบถ้วนเรียบร้อยแล้ว</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<ol start="2">
<li>การฝากเงินในบัญชีเงินฝาก</li>
</ol>
<p>ผู้ฝากสามารถฝากเงินได้โดยการนำเงินสดหรือเช็คเข้าบัญชีเงินฝากผ่านสาขาธนาคาร หรือนำเงินสดหรือโอนเงินเข้าบัญชีเงินฝากผ่านช่องทางต่างๆ ตามที่ธนาคารกำหนด</p>
<p>สำหรับการนำฝากเช็คเข้าบัญชีเงินฝาก ธนาคารจะรับฝากเช็คเพื่อส่งเรียกเก็บเฉพาะเช็คถึงกำหนดจ่ายเงินแล้วเท่านั้น และผู้ฝากจะสามารถใช้เงินตามเช็คได้ต่อเมื่อธนาคารสามารถเรียกเก็บเงินตามเช็คดังกล่าวได้แล้วเท่านั้น ทั้งนี้ ในกรณีที่ธนาคารไม่สามารถเรียกเก็บเงินตามเช็คได้ไม่ว่าด้วยเหตุใดก็ตาม ผู้ฝากจะต้องติดต่อธนาคารเพื่อขอรับเช็คดังกล่าวคืนด้วยตนเองหลังจากได้รับแจ้งจากธนาคาร หากผู้ฝากไม่มารับเช็คกลับคืน และเกิดความเสียหายขึ้น ผู้ฝากตกลงรับผิดชอบต่อความเสียหายดังกล่าวที่เกิดขึ้นทั้งหมดแต่เพียงผู้เดียว</p>
<ol start="3">
<li>การถอน/โอนเงินจากบัญชีเงินฝาก</li>
</ol>
<p>ผู้ฝากสามารถถอน/โอนเงินจากบัญชีเงินฝากได้ด้วยวิธีการดังนี้</p>
<p>3.1&nbsp;&nbsp;&nbsp;&nbsp;&nbsp;&nbsp; การถอน/โอนเงินที่สาขาธนาคาร ผู้ฝากจะต้องดำเนินการตามข้อตกลงและเงื่อนไขเพิ่มเติม กรณีใช้บริการโอนเงินผ่านสาขาธนาคารและจะต้องนำหลักฐานการรับฝากเงินที่ธนาคารออกให้แก่ผู้ฝากและบัตรประจำตัวประชาชนมาแสดงประกอบการถอนเงินทุกครั้ง เว้นแต่ในกรณีที่หลักฐานการรับฝากเงินเป็นภาพบัตรคู่ฝาก ผู้ฝากจะต้องนำบัตรประจำตัวประชาชนแบบอเนกประสงค์ (Smart Card) มาแสดงประกอบกับใบถอนเงินทุกครั้ง</p>
<p>3.2&nbsp;&nbsp;&nbsp;&nbsp;&nbsp;&nbsp; การถอน/โอนเงินโดยใช้บัตรอิเล็กทรอนิกส์เบิกถอน/โอนเงินผ่านเครื่องถอนเงินอัตโนมัติ&nbsp;&nbsp; ผู้ฝากจะต้องดำเนินการตามรายละเอียดและวิธีการที่ธนาคารกำหนดไว้สำหรับการใช้บริการบัตรอิเล็กทรอนิกส์ของธนาคาร</p>
<p>3.3&nbsp;&nbsp;&nbsp;&nbsp;&nbsp;&nbsp; การถอน/โอนเงินผ่านช่องทางอิเล็กทรอนิกส์ที่ธนาคารได้จัดขึ้นหรือจะจัดให้มีขึ้นในอนาคต ผู้ฝากจะต้องดำเนินการตามรายละเอียดและวิธีการที่ธนาคารกำหนดไว้สำหรับการใช้บริการผ่านช่องทางอิเล็กทรอนิกส์ของธนาคาร</p>
<p>3.4&nbsp;&nbsp;&nbsp;&nbsp;&nbsp;&nbsp; การถอน/โอนเงินตามคำสั่งหรือผ่านช่องทางหรือบริการใดๆ ของธนาคาร ผู้ฝากจะต้องดำเนินการตามรายละเอียดและวิธีการที่ธนาคารกำหนดไว้สำหรับการใช้บริการดังกล่าวของธนาคาร</p>
<p>3.5&nbsp;&nbsp;&nbsp;&nbsp;&nbsp;&nbsp; นอกจากวิธีการข้างต้น กรณีบัญชีเงินฝากกระแสรายวันผู้ฝากสามารถถอนเงินจากบัญชีเงินฝากได้ด้วยการออกเช็คสั่งจ่ายเงินจากบัญชีเงินฝากให้แก่ผู้รับเงิน</p>
<ol start="4">
<li>ในกรณีที่ผู้ฝากประสงค์จะใช้บริการดังกล่าวตามข้อ 3.2 ถึง 3.4 ข้างต้น หรือบริการอื่นๆ ที่ธนาคารจะจัดขึ้นเพื่ออำนวยความสะดวกให้แก่ผู้ฝาก ผู้ฝากจะต้องลงนามในคำขอใช้บริการหรือตกลงขอใช้บริการดังกล่าวตามวิธีการที่ธนาคารกำหนดเพื่อตกลงผูกพันและปฏิบัติตามข้อตกลงและเงื่อนไขการใช้บริการแต่ละประเภทดังกล่าวก่อนการใช้บริการ</li>
<li>ในกรณีที่ผู้ฝากมอบหมายให้ผู้อื่นเป็นผู้ดำเนินการถอนเงินที่สาขาของธนาคารแทนผู้ฝาก เมื่อธนาคารดำเนินการตามที่กำหนดไว้บนใบถอนเงินซึ่งผู้ฝากได้มอบหมายหรือมอบอำนาจให้ผู้อื่นมาทำรายการดังกล่าวแทนผู้ฝาก ผู้ฝากตกลงให้ธนาคารถือว่าการกระทำดังกล่าวของผู้รับมอบอำนาจนั้นเป็นการกระทำของผู้ฝากเอง และผู้ฝากตกลงรับผิดชอบต่อความเสียหายใดๆ ที่เกิดขึ้นอันเนื่องมาจากการมอบหมายหรือมอบอำนาจดังกล่าวทุกประการ ทั้งนี้ ผู้ฝากรับทราบว่าการมอบหมายให้ทำการถอนเงินแทนผู้ฝากข้างต้นจะไม่สามารถดำเนินการได้หากผู้ฝากเลือกหลักฐานการรับฝากเงินประเภทภาพบัตรคู่ฝาก</li>
<li>ดอกเบี้ยเงินฝาก</li>
</ol>
<p>ผู้ฝากรับทราบว่า ผู้ฝากจะได้รับดอกเบี้ยเงินฝากจากยอดเงินฝากคงเหลือในบัญชีเงินฝาก ตามอัตราดอกเบี้ยเงินฝาก กำหนดเวลา และเงื่อนไขของบัญชีเงินฝากแต่ละประเภทที่เปิดไว้กับธนาคารตามที่ธนาคารประกาศกำหนด และหากธนาคารได้มีการประกาศเปลี่ยนแปลงอัตราดอกเบี้ยเงินฝาก ผู้ฝากตกลงยินยอมผูกพันตามอัตราดอกเบี้ยที่ธนาคารประกาศเปลี่ยนแปลงดังกล่าวนั้นๆ ทุกประการ โดยผู้ฝากตกลงให้ธนาคารนำดอกเบี้ยเงินฝากหลังจากหักภาษี ณ ที่จ่าย (ถ้ามี) เข้าบัญชีเงินฝากของผู้ฝากในวันที่ครบกำหนดจ่ายดอกเบี้ยเงินฝากตามหลักเกณฑ์ วิธีการ และเงื่อนไขที่ธนาคารประกาศกำหนด ทั้งนี้ หากดอกเบี้ยเงินฝากที่ธนาคารจ่ายให้แก่ผู้ฝากมีไม่เพียงพอสำหรับชำระค่าภาษี ผู้ฝากตกลงให้ธนาคารหักเงินในบัญชีเงินฝากใดๆ ที่ผู้ฝากมีอยู่กับธนาคารได้ทันทีเพื่อชำระค่าภาษีจนกว่าจะครบถ้วนตามจำนวนที่กฎหมายกำหนด</p>
<p>สำหรับดอกเบี้ยเงินฝากประเภทออมทรัพย์ กรณีผู้ฝากได้รับดอกเบี้ยเงินฝากจากธนาคาร และ/หรือธนาคารพาณิชย์อื่นรวมกันมีจำนวนทั้งสิ้นเกิน 20,000 บาท หรือเกินกว่าจำนวนอื่นตามที่กรมสรรพากรประกาศกำหนดตลอดปีภาษี ผู้ฝากจะต้องแจ้งให้ธนาคารทราบเพื่อให้ธนาคารดำเนินการหักภาษี ณ ที่จ่ายจากดอกเบี้ยเงินฝากและนำส่งให้แก่กรมสรรพากรต่อไป</p>
<ol start="7">
<li>ผู้ฝากรับทราบว่า ในกรณีที่ผู้ฝากพบรายการเคลื่อนไหวทางบัญชีที่ไม่ถูกต้อง ผู้ฝากจะต้องแจ้งให้ธนาคารทราบทันที และเมื่อธนาคารได้ทำการตรวจสอบแล้วเสร็จ ธนาคารจะแจ้งผลการตรวจสอบให้ผู้ฝากทราบต่อไป</li>
<li>ในกรณีที่ธนาคารพบว่ามีรายการในบัญชีเงินฝากผิดพลาดหรือไม่ถูกต้องไม่ว่าด้วยเหตุใดก็ตาม (ซึ่งรวมถึงการหักและนำส่งภาษี ณ ที่จ่าย) ผู้ฝากตกลงยินยอมให้ธนาคารดำเนินการแก้ไขปรับปรุงรายการในบัญชีเงินฝากของผู้ฝากได้ทันที โดยไม่ต้องแจ้งให้ผู้ฝากทราบล่วงหน้า ทั้งนี้ ในกรณีที่ข้อผิดพลาดหรือไม่ถูกต้องดังกล่าวเป็นกรณีที่ผู้ฝากจะต้องคืนเงินให้แก่ธนาคาร ผู้ฝากยินยอมให้ธนาคารหักเงินตามจำนวนที่ผิดพลาดหรือไม่ถูกต้องดังกล่าวจากบัญชีเงินฝาก และ/หรือบัญชีเงินฝากอื่นๆ ของผู้ฝากที่มีอยู่กับธนาคารได้ทันที และหากบัญชีเงินฝากของผู้ฝากมีเงินฝากคงเหลือไม่พอให้ธนาคารหักเพื่อปรับปรุง หรือแก้ไขรายการผิดพลาดที่เกิดขึ้น ผู้ฝากยินยอมชดใช้เงินคืนให้แก่ธนาคารจนครบถ้วนและทันทีภายในกำหนดเวลาที่ธนาคารแจ้งให้ทราบ</li>
<li>การหักเงินจากบัญชีเงินฝาก</li>
</ol>
<p>ในกรณีที่ผู้ฝากมีหนี้ใดๆ อยู่กับธนาคารผู้ฝากตกลงยินยอมให้ธนาคารหักเงินในบัญชีเงินฝากได้ทันทีเพื่อเป็นการชำระหนี้และความรับผิดใดๆ ได้ทั้งหมดจนครบถ้วน ทั้งนี้ ไม่ว่าจะเป็นบัญชีเงินฝากประเภทใดๆ ที่ผู้ฝากมีอยู่กับธนาคาร โดยธนาคารไม่จำต้องบอกกล่าวถึงการหักบัญชีให้ผู้ฝากทราบล่วงหน้า</p>
<p>ในกรณีที่ธนาคารมีหน้าที่ตามกฎหมาย (ไม่ว่าในหรือต่างประเทศ) (รวมถึงแต่ไม่จำกัดเพียงกฎหมายภาษีของสหรัฐอเมริกา (Foreign Account Tax Compliance Act (FATCA)) รวมทั้งข้อผูกพัน หรือข้อสัญญาใดๆ ที่ธนาคารได้เข้าทำกับหน่วยงานของรัฐ (ทั้งในและต่างประเทศ)(รวมถึงแต่ไม่จำกัดเพียงกฎหมายภาษีของสหรัฐอเมริกา (Foreign Account Tax Compliance Act (FATCA)) ที่จะต้องหักภาษี หรือหักเงินจากจำนวนเงินใดๆ หรือการชำระเงินใดๆ ที่ธนาคารจะต้องชำระให้แก่ผู้ฝาก &nbsp;ผู้ฝากตกลงให้ธนาคารมีสิทธิดำเนินการหักภาษี หรือหักจำนวนเงินดังกล่าว โดยธนาคารจะไม่มีหน้าที่รับผิดชอบชดเชยภาษี หรือคืนจำนวนเงินดังกล่าวแก่ผู้ฝาก</p>
<ol start="10">
<li>การปฏิเสธและการระงับการจ่ายเงินจากบัญชีเงินฝาก</li>
</ol>
<p>ผู้ฝากตกลงว่า ธนาคารมีดุลยพินิจในการระงับการจ่ายเงินจากบัญชีเงินฝากของผู้ฝากในกรณีดังต่อไปนี้ได้ทันที</p>
<p>10.1&nbsp;&nbsp;&nbsp;&nbsp; ผู้ฝากเป็นบุคคลที่ถูกกำหนดตามกฎหมายว่าด้วยการป้องกันและปราบปรามการสนับสนุนทางการเงินแก่การก่อการร้ายและการแพร่ขยายอาวุธที่มีอานุภาพทำลายล้างสูง</p>
<p>10.2&nbsp;&nbsp;&nbsp;&nbsp; ธนาคารได้รับคำสั่งใดๆ จากหน่วยงานที่มีอำนาจตามกฎหมายให้ระงับการเคลื่อนไหวเงินในบัญชีเงินฝาก</p>
<p>10.3&nbsp;&nbsp;&nbsp;&nbsp; เมื่อผู้ฝากมิได้ให้ข้อมูล เอกสารหรือหลักฐานการแสดงตนเพื่อใช้ในการพิสูจน์ทราบข้อเท็จจริงเกี่ยวกับผู้ฝาก หรือมิได้กรอกแบบฟอร์มภาษีต่างๆ (รวมถึงแต่ไม่จำกัดเพียงแบบฟอร์มภาษีของประเทศสหรัฐอเมริกา)ให้แก่ธนาคารตามที่ธนาคารร้องขอ เพื่อให้ธนาคารสามารถปฏิบัติตามกฎหมาย ระเบียบ รวมทั้งข้อผูกพัน หรือข้อสัญญาใดๆ ที่ธนาคารได้เข้าทำกับหน่วยงานรัฐ (ทั้งในและต่างประเทศ) รวมถึงแต่ไม่จำกัดเพียงหน้าที่ของธนาคารในการเปิดเผยข้อมูลตามกฎหมายภาษีของประเทศสหรัฐอเมริกา (Foreign Account Tax Compliance Act (FATCA))หรือกฎหมายอื่นใดที่มีลักษณะเดียวกันซึ่งธนาคารมีหน้าที่หรือข้อผูกพันที่ต้องดำเนินการภายใต้หลักเกณฑ์ของกฎหมาย ระเบียบ ข้อผูกพัน หรือข้อสัญญาดังกล่าว ภายในระยะเวลาที่กำหนด</p>
<p>10.4&nbsp;&nbsp;&nbsp;&nbsp; ในกรณีที่ธนาคารมีเหตุอันควรสงสัยว่า ผู้ฝากใช้บัญชีเงินฝากเพื่อใช้เป็นเครื่องมือในการกระทำความผิด หรือรับเงินที่ได้จากการกระทำความผิด หรือผู้ฝากใช้เอกสารเท็จในการเปิดบัญชีเงินฝากหรือทำธุรกรรมใดๆ กับธนาคาร หรือธนาคารมีเหตุอันสมควรอื่นใด</p>
<ol start="11">
<li>ผู้ฝากรับทราบว่า ในกรณีที่ธนาคารได้รับคำสั่งจากหน่วยงานที่มีอำนาจตามกฎหมายสั่งให้ธนาคารนำส่งเงินจากบัญชีเงินฝากของผู้ฝากไปยังหน่วยงานนั้นตามที่คำสั่งกำหนด เมื่อธนาคารนำส่งเงินฝากไม่ว่าทั้งหมดหรือบางส่วนไปยังหน่วยงานนั้นๆ แล้ว หากปรากฏว่าเงินในบัญชีเงินฝากยังมียอดเงินคงเหลือ ผู้ฝากตกลงฝากเงินในส่วนที่เหลือดังกล่าวกับธนาคารต่อไปตามประเภท ระยะเวลาการฝาก ข้อกำหนดและเงื่อนไขการฝากเงินเดิมที่มีอยู่กับธนาคาร (หรือตามประเภท ระยะเวลาการฝาก ข้อกำหนดและเงื่อนไขการฝากเงินที่ธนาคารเห็นสมควร) เว้นแต่ผู้ฝากแจ้งความประสงค์ต่อธนาคารเป็นลายลักษณ์อักษรขอถอนเงินฝากส่วนที่เหลือดังกล่าวและได้ปฏิบัติตามข้อกำหนดเกี่ยวกับการถอนเงินภายใต้ข้อตกลงนี้ครบถ้วนแล้ว</li>
<li>การเปิดบัญชีเงินฝากร่วม</li>
</ol>
<p>ในกรณีที่ผู้ฝากตั้งแต่ 2 คนขึ้นไปตกลงเปิดบัญชีเงินฝากร่วมกัน&nbsp; นอกจากข้อตกลงต่างๆ ที่กำหนดไว้ในข้อตกลงนี้แล้ว ผู้ที่มีชื่อเป็นเจ้าของบัญชีเงินฝากทุกคนตกลงว่า</p>
<p>12.1&nbsp;&nbsp;&nbsp;&nbsp; เจ้าของบัญชีเงินฝากทุกคนมีสิทธิเรียกร้องในเงินฝากร่วมกัน</p>
<p>12.2&nbsp;&nbsp;&nbsp;&nbsp; สิทธิในการเบิกถอนเงิน ให้เป็นไปตามเงื่อนไขการถอนเงินตามที่ผู้ฝากระบุไว้ในคำขอ หรือตามแบบฟอร์มอื่นที่ธนาคารกำหนด</p>
<p>12.3&nbsp;&nbsp;&nbsp;&nbsp; ในการขอใช้บริการตามข้อ 3.2 ถึงข้อ 3.4 ข้างต้น เฉพาะบริการที่ธนาคารกำหนดให้บัญชีร่วมใช้บริการได้ ผู้ที่มีชื่อเป็นเจ้าของบัญชีเงินฝากทุกคนต้องลงนามในคำขอใช้บริการที่เกี่ยวข้องดังกล่าวและปฏิบัติตามเงื่อนไขที่ธนาคารกำหนดก่อนการใช้บริการ โดยผู้ที่มีชื่อเป็นเจ้าของเงินฝากทุกคนตกลงผูกพันและปฏิบัติตามข้อตกลงและเงื่อนไขการใช้บริการดังกล่าวร่วมกันทุกประการ และการกระทำโดยผู้ฝากคนใดคนหนึ่งตามเงื่อนไขที่<br /> ผู้ฝากกำหนดไว้ในคำขอ ผู้ฝากตกลงผูกพันตามการกระทำดังกล่าวเสมือนว่าได้กระทำลงโดยผู้ฝากทุกรายร่วมกัน</p>
<p>12.4&nbsp;&nbsp;&nbsp;&nbsp; ในกรณีที่เจ้าของบัญชีเงินฝากคนใดคนหนึ่งถึงแก่กรรม ผู้ฝากร่วมที่ยังมีชีวิตอยู่ต้องแจ้งให้ธนาคารทราบทันที โดยในกรณีที่ธนาคารทราบการถึงแก่กรรมของผู้ฝากร่วมคนดังกล่าว&nbsp; ผู้ฝากร่วมที่ยังมีชีวิตอยู่ตกลงยินยอมให้ธนาคารมีสิทธิระงับการฝาก ถอน และ/หรือการทำธุรกรรมอื่นๆ เกี่ยวกับบัญชีเงินฝากร่วมได้ นับตั้งแต่วันที่ธนาคารทราบ และผู้ฝากร่วมที่ยังมีชีวิตอยู่พร้อมกับผู้จัดการมรดกตามคำสั่งศาลของเจ้าของเงินฝากที่ถึงแก่กรรมจะต้องมาติดต่อธนาคาร โดยนำหลักฐานการรับฝากเงิน คำสั่งศาลแต่งตั้งผู้จัดการมรดก ใบมรณบัตร และ/หรือเอกสารหลักฐานอื่นใดที่ธนาคารร้องขอมาพิสูจน์แสดงต่อธนาคารเพื่อดำเนินการเกี่ยวกับบัญชีเงินฝากดังกล่าวต่อไป</p>
<ol start="13">
<li>ค่าธรรมเนียมและค่าใช้จ่ายต่างๆ</li>
</ol>
<p>13.1&nbsp;&nbsp;&nbsp;&nbsp; ผู้ฝากตกลงชำระค่าธรรมเนียมและ/หรือค่าใช้จ่ายที่เกี่ยวข้องกับบัญชีเงินฝากตามอัตรา และเงื่อนไขที่ธนาคารประกาศกำหนด ทั้งนี้ ผู้ฝากตกลงชำระเงินค่าธรรมเนียมและ/หรือค่าใช้จ่ายดังกล่าวให้แก่ธนาคารตามวิธีการชำระที่ผู้ฝากระบุให้ไว้แก่ธนาคาร โดยหากผู้ฝากไม่ได้กำหนดวิธีการชำระไว้ ผู้ฝากตกลงให้ธนาคารหักเงินจากบัญชีเงินฝากได้ทันที</p>
<p>13.2&nbsp;&nbsp;&nbsp;&nbsp; ในกรณีที่ผู้ฝากทำรายการโอนเงินซึ่งเข้าเงื่อนไขที่ต้องชำระค่าธรรมเนียมที่เกี่ยวข้องกับบัญชีเงินฝากตามที่ธนาคารประกาศกำหนด ผู้ฝากรับทราบว่าหากรายการโอนเงินดังกล่าวไม่สำเร็จ โดยมิได้เกิดจากความผิดของธนาคาร เช่น ผู้ฝากระบุเลขที่บัญชีปลายทางไม่ถูกต้องหรือบัญชีปลายทางมีสถานะปิดธนาคารสงวนสิทธิไม่คืนค่าธรรมเนียมในทุกกรณี</p>
<ol start="14">
<li>การปิดบัญชี</li>
</ol>
<p>14.1&nbsp;&nbsp;&nbsp;&nbsp; ในกรณีที่ผู้ฝากประสงค์จะปิดบัญชีเงินฝากออมทรัพย์สำหรับผู้ฝากประเภทบุคคลธรรมดาสามารถติดต่อได้ที่สาขาธนาคารทุกสาขา และสำหรับผู้ฝากประเภทนิติบุคคลสามารถติดต่อได้ที่สาขาธนาคารที่ผู้ฝากเปิดบัญชีเงินฝาก</p>
<p>กรณีการปิดบัญชีเงินฝากประจำ ผู้ฝากทั้งประเภทบุคคลธรรมดา และนิติบุคคลต้องทำการติดต่อที่สาขาธนาคารที่ผู้ฝากเปิดบัญชีเงินฝาก โดยผู้ฝากต้องดำเนินการตามขั้นตอนและวิธีการที่ธนาคารกำหนด</p>
<p>กรณีการปิดบัญชีเงินฝากกระแสรายวัน ผู้ฝากตกลงแจ้งให้ธนาคารทราบล่วงหน้า และไม่ว่าผู้ฝากขอปิดบัญชีหรือธนาคารปิดบัญชีของผู้ฝาก ผู้ฝากต้องคืนเช็คที่ยังไม่ได้ใช้ทุกฉบับให้แก่ธนาคาร และธนาคารมีสิทธิปฏิเสธการจ่ายเงินและไม่ต้องรับผิดชอบในเช็คของผู้ฝากที่มาขึ้นเงินภายหลังการปิดบัญชี</p>
<p>ในกรณีเป็นบัญชีเงินฝากร่วม ผู้ฝากทุกรายต้องดำเนินการร่วมกัน ณ ช่องทาง ตามขั้นตอน และวิธีการที่ธนาคารกำหนด</p>
<p>14.2&nbsp;&nbsp;&nbsp;&nbsp; ในกรณีที่บัญชีเงินฝากมียอดเงินคงเหลือศูนย์บาทต่อเนื่องเป็นระยะเวลา 12 เดือน หรือกำหนดเวลาอื่นที่ธนาคารกำหนด หรือธนาคารมีเหตุอันสมควรอื่นใด ผู้ฝากตกลงให้ธนาคารมีสิทธิปิดบัญชีเงินฝากของผู้ฝากได้ทันที โดยไม่จำต้องแจ้งให้ทราบล่วงหน้า</p>
<ol start="15">
<li>ผู้ฝากตกลงให้ธนาคารเปิดเผยข้อมูล เอกสารธุรกรรมใด ๆ หรือข้อมูลที่จำเป็นต้องมีการเปิดเผยของผู้ขอใช้บริการให้แก่บุคคลอื่นได้ในกรณีที่กฎหมาย หรือกฎเกณฑ์ (ไม่ว่ากฎหมายไทยหรือกฎหมายต่างประเทศ) ประกาศ หรือระเบียบของทางราชการที่เกี่ยวข้องกับธนาคาร หรือความร่วมมือระหว่างประเทศตามที่ธนาคารเห็นสมควรหรือกฎหมายอื่นใดที่มีลักษณะเช่นเดียวกันกำหนดให้ธนาคารต้องเปิดเผย</li>
<li>ผู้ฝากตกลงแจ้ง และเปิดเผยสถานะและการเปลี่ยนแปลงทางภาษีของตน และนำส่งแบบฟอร์ม เอกสารหรือข้อมูลใดๆ ตามที่ธนาคารร้องขอเป็นครั้งคราวเพื่อการปฏิบัติตามกฎหมายว่าด้วยการปฏิบัติเพื่อความร่วมมือระหว่างประเทศในการแลกเปลี่ยนข้อมูลทางภาษี กฎหมายว่าด้วยภาษีของสหรัฐอเมริกา (Foreign Account Tax Compliance Act (FATCA)) ความตกลงเพื่อความร่วมมือด้านภาษีอากรระหว่างประเทศไทยและประเทศสหรัฐอเมริกา ความตกลงเพื่อความร่วมมือด้านภาษีอากรระหว่างประเทศไทยและประเทศอื่นใด รวมถึงกฎหมายหรือกฎเกณฑ์ในประเทศไทยที่เกี่ยวข้องที่มีอยู่ในปัจจุบันและที่จะมีขึ้นในอนาคต</li>
</ol>
<p>17&nbsp; ผู้ฝากตกลงผูกพันและปฏิบัติตามข้อตกลงและเงื่อนไขเกี่ยวกับบัญชีเงินฝากฉบับนี้ ประกาศอัตราดอกเบี้ยเงินฝาก ประกาศอัตราค่าบริการต่างๆ ที่เกี่ยวเนื่องกับเงินฝาก รวมถึงระเบียบวิธีปฏิบัติอื่นๆ ของธนาคาร และตกลงว่าธนาคารมีสิทธิแก้ไข เปลี่ยนแปลง เพิ่มเติม หรือยกเลิกข้อตกลงและเงื่อนไขใดๆ ในข้อตกลงนี้ ประกาศอัตราดอกเบี้ยเงินฝาก ประกาศอัตราค่าบริการต่างๆ ที่เกี่ยวเนื่องกับเงินฝากและระเบียบวิธีปฏิบัติได้ โดยหากธนาคารได้ประกาศแจ้งโดยการปิดประกาศที่สาขาธนาคาร และ/หรือเว็บไซต์ของธนาคาร และ/หรือแจ้งให้ผู้ฝากทราบทางที่อยู่จดหมายอิเล็กทรอนิกส์ หรือวิธีการอื่นใดตามที่ธนาคารเห็นสมควรแล้ว ให้ถือว่าผู้ฝากได้รับทราบและตกลงผูกพันตามข้อตกลง ประกาศอัตราดอกเบี้ยเงินฝาก ประกาศอัตราค่าบริการต่างๆ ที่เกี่ยวเนื่องกับเงินฝาก และระเบียบวิธีปฏิบัติที่ได้ถูกแก้ไข เปลี่ยนแปลงเพิ่มเติมดังกล่าว หากมีข้อความใดในข้อตกลงนี้ขัดหรือแย้งกับข้อความในประกาศอัตราดอกเบี้ยเงินฝาก ผู้ฝากตกลงและรับทราบว่าข้อความตามประกาศและ/หรือระเบียบวิธีปฏิบัติดังกล่าวของธนาคารจะใช้เป็นหลักในการบังคับและตีความ</p>
<ol start="18">
<li>เอกสาร หนังสือ หรือการบอกกล่าวใดๆ ที่ธนาคารได้จัดส่งให้แก่ผู้ฝากตามที่อยู่ที่ติดต่อได้ที่อยู่จดหมายอิเล็กทรอนิกส์ หมายเลขโทรศัพท์มือถือ หรือช่องทางอิเล็กทรอนิกส์อื่นๆ ตามที่ผู้ฝากได้ให้ไว้แก่ธนาคารล่าสุด ให้ถือว่าธนาคารได้ส่งให้แก่ผู้ฝากโดยชอบแล้ว</li>
<li>ในกรณีที่ผู้ฝากแก้ไข หรือเปลี่ยนแปลงข้อมูลใดๆ ที่เกี่ยวข้องกับผู้ฝาก ผู้ฝากมีหน้าที่แจ้งให้ธนาคารทราบเป็นหนังสือหรือตามวิธีการหรือตามช่องทางที่ธนาคารกำหนดพร้อมทั้งจัดส่งเอกสารประกอบการแก้ไขเปลี่ยนแปลงดังกล่าวให้แก่ธนาคารภายใน 7 วันนับแต่วันที่มีการแก้ไขหรือเปลี่ยนแปลงดังกล่าว</li>
</ol>
<p>&nbsp;</p>
<p>&nbsp;</p>
<ul>
<li><strong>ข้อตกลงและเงื่อนไขเพิ่มเติม สำหรับ &ldquo;บัญชีเงินฝากประจำ&rdquo;</strong></li>
</ul>
<p>ในกรณีผู้ฝากแสดงความประสงค์ขอเปิดบัญชีเงินฝากประจำ นอกจากผู้ฝากยินยอมผูกพันและปฏิบัติตามข้อตกลงทั่วไปเกี่ยวกับ &ldquo;บัญชีเงินฝากออมทรัพย์ บัญชีเงินฝากประจำ และบัญชีเงินฝากกระแสรายวัน&rdquo;ข้างต้นแล้ว ผู้ฝากยินยอมผูกพันและปฏิบัติตามข้อตกลงและเงื่อนไขเพิ่มเติมดังต่อไปนี้</p>
<ol>
<li>ผู้ฝากจะได้รับดอกเบี้ยเงินฝากตามอัตราที่ธนาคารประกาศกำหนด สำหรับบัญชีเงินฝากประเภทที่ระบุไว้ในคำขอต่อเมื่อผู้ฝากมิได้ขอถอนเงินออกจากบัญชีเงินฝากก่อนครบกำหนดระยะเวลาฝากเงินแต่ละรายการ</li>
<li>ธนาคารจะคำนวณดอกเบี้ยเงินฝากให้แก่ผู้ฝากตามยอดเงินฝากแต่ละรายการ ด้วยอัตราดอกเบี้ยเงินฝาก (1) ณ วันที่ผู้ฝากฝากเงินแต่ละรายการ หรือ (2) ณ วันที่ครบกำหนดระยะเวลาฝากเงินในแต่ละคราว (ในกรณีที่ผู้ฝากมิได้ถอนเงินฝากที่ครบกำหนดระยะเวลาฝากเงินในแต่ละคราว) นับตั้งแต่วันที่ผู้ฝากฝากเงินจนถึงวันครบกำหนดระยะเวลาฝากเงินในแต่ละรายการ เว้นแต่ธนาคารจะกำหนดการคำนวณดอกเบี้ยเป็นอย่างอื่น</li>
<li>เว้นแต่ธนาคารจะกำหนดเงื่อนไขการจ่ายดอกเบี้ยสำหรับบัญชีเงินฝากประจำประเภทนั้นไว้เป็นอย่างอื่นธนาคารจะคำนวณดอกเบี้ยและจ่ายดอกเบี้ยให้แก่ผู้ฝาก ตามเงื่อนไขดังนี้</li>
</ol>
<p>3.1&nbsp;&nbsp;&nbsp;&nbsp;&nbsp;&nbsp; ในกรณีที่เป็นเงินฝากที่มีระยะเวลาต่ำกว่า 12 เดือน ผู้ฝากจะได้รับดอกเบี้ยเมื่อครบกำหนดระยะเวลาฝากเงิน</p>
<p>3.2&nbsp;&nbsp;&nbsp;&nbsp;&nbsp;&nbsp; ในกรณีที่เป็นเงินฝากที่มีระยะเวลาฝากเงินตั้งแต่ 12 เดือนขึ้นไป ผู้ฝากสามารถเลือกรับดอกเบี้ยเป็นราย 6 เดือน หรือรับดอกเบี้ยเมื่อครบกำหนดระยะเวลาฝากเงินก็ได้ โดยกำหนดเงื่อนไขการรับดอกเบี้ยและวิธีการรับดอกเบี้ยในคำขอหรือใบนำฝากหรือเอกสารอื่นใดตามที่ธนาคารกำหนด</p>
<ol start="4">
<li>ในกรณีที่ผู้ฝากประสงค์ที่จะขอถอนเงินออกจากบัญชีเงินฝากก่อนครบกำหนดระยะเวลาฝากเงินตามประเภทบัญชีเงินฝากที่ระบุไว้ในคำขอ หรือใบนำฝาก ผู้ฝากจะต้องถอนเต็มจำนวนของยอดฝากแต่ละรายการ (เว้นแต่ธนาคารจะกำหนดเงื่อนไขเป็นอย่างอื่น) โดยผู้ฝากตกลงให้ธนาคารปรับอัตราดอกเบี้ยเงินฝาก เป็นดังนี้</li>
</ol>
<p>4.1&nbsp;&nbsp;&nbsp;&nbsp;&nbsp;&nbsp; กรณีมีระยะเวลาฝากเงินไม่ถึง 3 เดือน ผู้ฝากจะไม่มีสิทธิได้รับดอกเบี้ยเงินฝากจากธนาคาร</p>
<p>4.2&nbsp;&nbsp;&nbsp;&nbsp;&nbsp;&nbsp; กรณีมีระยะเวลาฝากเงินตั้งแต่ 3 เดือนขึ้นไป ผู้ฝากตกลงให้ธนาคารปรับดอกเบี้ยเงินฝากเป็นอัตราดอกเบี้ยเงินฝากประเภทออมทรัพย์ทั่วไป นับตั้งแต่วันที่ผู้ฝากฝากเงินจำนวนดังกล่าว จนถึงวันที่ผู้ฝากขอถอนเงินรายการดังกล่าว</p>
<ol start="5">
<li>ในกรณีที่เป็นบัญชีเงินฝากที่ธนาคารจ่ายดอกเบี้ยเงินฝากให้แก่ผู้ฝากก่อนวันครบกำหนดฝากเงินแต่ละรายการ และผู้ฝากถอนเงินก่อนครบกำหนดฝากเงินดังกล่าว ธนาคารสงวนสิทธิที่จะ (1) ปรับอัตราดอกเบี้ยจากอัตราที่ธนาคารประกาศกำหนด สำหรับบัญชีเงินฝากประเภทที่ระบุไว้ใน คำขอ หรือใบนำฝาก เป็นอัตราดอกเบี้ยตามที่ระบุไว้ในข้อ 4.2 นับแต่วันที่ผู้ฝากฝากเงิน จนถึงวันที่ผู้ฝากถอนเงินรายการดังกล่าว และ (2) เรียกเงินส่วนต่างระหว่างดอกเบี้ยตามอัตราที่ธนาคารประกาศกำหนด สำหรับบัญชีเงินฝากประเภทที่ระบุไว้ในคำขอ ก่อนหักภาษี ณ ที่จ่าย (ถ้ามี) กับดอกเบี้ยเงินฝากที่คำนวณตามอัตราที่ระบุไว้ในข้อ 4.2 โดยหักเงินจำนวนดังกล่าวจากยอดเงินฝากได้ทันที</li>
<li>ในกรณีบัญชีเงินฝากประจำ ประเภทใบรับฝาก (CD) ผู้ฝากต้องนำใบรับฝากมายื่นต่อธนาคารเพื่อทำการขอถอนเงินทุกกรณี</li>
<li>ในกรณีที่ครบกำหนดระยะเวลาฝากเงินตามระยะเวลาที่ระบุไว้ในคำขอแล้ว หากผู้ฝากมิได้ถอนเงินออกจากบัญชีเงินฝาก ให้ถือว่าผู้ฝากตกลงฝากเงินจำนวนดังกล่าวกับธนาคารต่อไปตามประเภทและระยะเวลาการฝากเดิม เว้นแต่บัญชีเงินฝากประจำที่ผู้ฝากขอเปิดบัญชีไว้นั้นธนาคารจะประกาศกำหนดไว้เป็นอย่างอื่น หรือธนาคารได้แจ้งเปลี่ยนแปลงประเภทและหรือระยะเวลาการฝากให้ผู้ฝากทราบล่วงหน้าก่อนวันครบกำหนดระยะเวลาการฝาก</li>
<li>ในกรณีบัญชีเงินฝากประจำ ประเภทบัตรเงินฝาก (NCD) ผู้ฝากยินยอมผูกพันและปฏิบัติตามเงื่อนไขเพิ่มเติมดังต่อไปนี้</li>
</ol>
<p>8.1.&nbsp;&nbsp;&nbsp;&nbsp;&nbsp; ผู้ฝากรับทราบว่า บัตรเงินฝากที่ธนาคารออกให้แก่ผู้ฝากเพื่อเป็นหลักฐานการรับฝากเงิน เป็นตราสารทางการเงินซึ่งผู้ฝากมีหน้าที่ต้องดูแล และเก็บรักษาไว้ในสถานที่ปลอดภัย</p>
<p>8.2.&nbsp;&nbsp;&nbsp;&nbsp;&nbsp; เมื่อครบกำหนดระยะเวลาฝากเงินตามที่ระบุไว้ในคำขอผู้ฝากจะได้รับดอกเบี้ยเงินฝากจากยอดเงินฝากที่ระบุไว้ในบัตรเงินฝาก&nbsp; โดยธนาคารจะนำดอกเบี้ยเงินฝาก หลังหักภาษี ณ ที่จ่าย (ถ้ามี) เข้าบัญชีเงินฝากที่ผู้ฝากกำหนด</p>
<p>8.3.&nbsp;&nbsp;&nbsp;&nbsp;&nbsp; ผู้ฝากรับทราบและตกลงว่า ผู้ฝากสามารถฝากเงินประเภทนี้กับธนาคารได้เพื่อนำบัตรเงินฝากไปเป็นหลักประกันการชำระหนี้หรือการปฏิบัติหน้าที่หรือความรับผิดชดใช้ใดๆ (&ldquo;ภาระหนี้&rdquo;) ที่ผู้ฝากหรือบุคคลอื่นมีอยู่กับธนาคาร (&ldquo;ลูกหนี้&rdquo;) หรือกรณีอื่นๆ ที่ธนาคารพิจารณาเห็นสมควรเท่านั้น</p>
<p>8.4.&nbsp;&nbsp;&nbsp;&nbsp;&nbsp; ตลอดระยะเวลาที่ลูกหนี้ยังมิได้ชำระคืนหนี้ให้แก่ธนาคารจนครบถ้วน หรือธนาคารได้กำหนดเงื่อนไขใดๆ ในการนำบัตรเงินฝากมาเป็นหลักประกัน ผู้ฝากตกลงให้ธนาคารมีสิทธิกำหนดหรือเปลี่ยนแปลงเงื่อนไขเกี่ยวกับระยะเวลาการฝากเงิน เงื่อนไขการถอนเงินฝาก และเงื่อนไขอื่นๆ ได้ตามที่ธนาคารเห็นสมควร</p>
<p>8.5.&nbsp;&nbsp;&nbsp;&nbsp;&nbsp; ผู้ฝากไม่สามารถถอนเงินฝากก่อนวันที่ลูกหนี้ยังคงมีภาระหนี้อยู่กับธนาคาร เว้นแต่ (ก) ได้รับความยินยอมล่วงหน้าจากธนาคาร และ (ข) เป็นการถอนเงินเต็มตามจำนวนเงินฝากที่ระบุไว้ในบัตรเงินฝาก โดยผู้ฝากไม่สามารถขอถอนเงินฝากเพียงบางส่วนจากที่ระบุไว้ในบัตรเงินฝากได้&nbsp; เว้นแต่ธนาคารจะกำหนดเป็นอย่างอื่น</p>
<ul>
<li><strong>ข้อตกลงและเงื่อนไขเพิ่มเติมสำหรับ &ldquo;บัญชีเงินฝากกระแสรายวัน&rdquo;</strong></li>
</ul>
<p>ในกรณีผู้ฝากแสดงความประสงค์ขอเปิดบัญชีเงินฝากกระแสรายวัน นอกจากผู้ฝากยินยอมผูกพันและปฏิบัติตามข้อตกลงทั่วไปเกี่ยวกับ &ldquo;บัญชีเงินฝากออมทรัพย์ บัญชีเงินฝากประจำ และบัญชีเงินฝากกระแสรายวัน&rdquo;ข้างต้นแล้ว ผู้ฝากยินยอมผูกพันและปฏิบัติตามข้อตกลงและเงื่อนไขเพิ่มเติมดังต่อไปนี้</p>
<ol>
<li>ผู้ฝากรับทราบว่า ธนาคารจะจัดส่งใบแจ้งรายการเคลื่อนไหวของบัญชีให้แก่ผู้ฝากอย่างน้อยเดือนละหนึ่งครั้ง หรือระยะเวลาอื่นตามที่ธนาคารจะได้แจ้งให้ทราบต่อไป โดยจัดส่งทางไปรษณีย์ไปยังที่อยู่ของผู้ฝากที่ได้แจ้งไว้แก่ธนาคาร หรือช่องทางอื่นที่ธนาคารจะจัดให้มีขึ้นต่อไป</li>
<li>ในกรณีที่ผู้ฝากมีวงเงินสินเชื่อประเภทเบิกเงินเกินบัญชีกับธนาคาร ผู้ฝากจะต้องปฏิบัติตามข้อกำหนดและเงื่อนไขในสัญญาเบิกเงินเกินบัญชี และกรณีที่มีข้อความใดๆ ในข้อตกลงและเงื่อนไขเกี่ยวกับบัญชีเงินฝากขัดหรือแย้งกับข้อความใดๆ ในสัญญาเบิกเงินเกินบัญชี ผู้ฝากตกลงให้ข้อความในสัญญาเบิกเงินเกินบัญชีมีผลใช้บังคับ</li>
<li>ผู้ฝากตกลงให้บันทึกข้อมูลการทำรายการต่างๆ ของผู้ฝากที่ธนาคารเก็บไว้ในระบบ และรายการเคลื่อนไหวของบัญชีเป็นหลักฐานประกอบการขอถอนเงินจากบัญชีเงินฝากของผู้ฝากตามข้อตกลงนี้</li>
<li>เงื่อนไขการสั่งจ่ายเช็ค</li>
</ol>
<p>4.1&nbsp;&nbsp;&nbsp;&nbsp;&nbsp;&nbsp; ผู้ฝากตกลงผูกพันและปฏิบัติตามคำแนะนำการใช้เช็คที่ธนาคารกำหนดทุกประการ</p>
<p>4.2&nbsp;&nbsp;&nbsp;&nbsp;&nbsp;&nbsp; ในการสั่งจ่ายเช็ค ผู้ฝากจะต้องกรอกรายละเอียดเกี่ยวกับเงื่อนไขการสั่งจ่ายเงินดังต่อไปนี้ให้ครบถ้วน</p>
<p>(1)&nbsp;&nbsp;&nbsp;&nbsp;&nbsp;&nbsp;&nbsp; วันที่กำหนดให้เป็นวันจ่ายเงินตามเช็ค</p>
<p>(2)&nbsp; &nbsp; &nbsp; &nbsp; ในกรณีที่ผู้ฝากต้องการระบุชื่อผู้รับเงินตามเช็คเฉพาะเจาะจงให้ระบุ &ldquo;ชื่อผู้รับเงิน&rdquo; หรือในกรณีที่ไม่ต้องการระบุชื่อผู้รับเงินเฉพาะเจาะจง ให้ระบุว่า &ldquo;เงินสด&rdquo; โดยจะต้องไม่ขีดคำว่าหรือ &ldquo;ผู้ถือ&rdquo; ออก</p>
<p>(3)&nbsp;&nbsp;&nbsp;&nbsp;&nbsp;&nbsp;&nbsp; จำนวนเงินที่ผู้ฝากประสงค์จะสั่งจ่าย ทั้งจำนวนที่เป็นตัวเลขและจำนวนที่เป็นตัวอักษร ที่ถูกต้องตรงกัน</p>
<p>(4)&nbsp;&nbsp;&nbsp;&nbsp;&nbsp;&nbsp;&nbsp; ลงนามในฐานะผู้สั่งจ่ายตามตัวอย่างลายมือชื่อที่ให้ไว้แก่ธนาคาร โดยจะต้องไม่มีตราประทับใดๆ บนหน้าเช็ค</p>
<p>(5)&nbsp;&nbsp;&nbsp;&nbsp;&nbsp;&nbsp;&nbsp; การแก้ไขเปลี่ยนแปลงข้อความใดๆ ในเช็ค ผู้ฝากจะต้องขีดฆ่าข้อความที่ประสงค์จะแก้ไขและลงนามกำกับเช่นเดียวกับตัวอย่างลายมือชื่อที่ใช้สำหรับการสั่งจ่าย ทุกจุดที่มีการแก้ไข</p>
<p>(6)&nbsp;&nbsp;&nbsp;&nbsp;&nbsp;&nbsp;&nbsp; ใช้ภาษาที่บุคคลทั่วไปเข้าใจได้</p>
<ol start="5">
<li>การปฏิเสธและการระงับการจ่ายเงินจากบัญชีเงินฝาก</li>
</ol>
<p>5.1&nbsp;&nbsp;&nbsp;&nbsp;&nbsp;&nbsp; ในกรณีที่ผู้ฝากไม่ปฏิบัติตามเงื่อนไขการสั่งจ่ายเช็คตามข้อ 4.2 ผู้ฝากตกลงให้ธนาคารมีสิทธิปฏิเสธการรับฝากเช็คหรือปฏิเสธการจ่ายเงินตามเช็คดังกล่าวได้</p>
<p>5.2&nbsp;&nbsp;&nbsp;&nbsp;&nbsp;&nbsp; ในกรณีที่ผู้ทรงเช็คนำเช็คที่ผู้ฝากสั่งจ่าย ฝากเข้าบัญชีเพื่อเรียกเก็บเงินในวันเดียวกันหลายฉบับแต่เงินในบัญชีเงินฝากของผู้ฝากไม่เพียงพอที่จะจ่ายให้ครบตามจำนวนเงินในเช็คฉบับใดฉบับหนึ่งหรือทุกฉบับ ผู้ฝากตกลงให้ธนาคารมีดุลยพินิจแต่เพียงผู้เดียวในการพิจารณาจ่ายเงินตามเช็คที่ถูกส่งมาเรียกเก็บตามที่ธนาคารเห็นสมควร</p>
<p>5.3&nbsp;&nbsp;&nbsp;&nbsp;&nbsp;&nbsp; ในกรณีที่บัญชีเงินฝากของผู้ฝากมีเงินไม่เพียงพอที่จะให้ธนาคารหักเงินเพื่อจ่ายเงินตามเช็คที่ผู้ฝากได้สั่งจ่ายให้แก่ผู้ทรงเช็ค ไม่ว่าด้วยเหตุใดก็ตาม และธนาคารได้จ่ายเงินตามเช็คดังกล่าวแทนผู้ฝากไปก่อนก็ตาม ผู้ฝากตกลงให้ถือว่าผู้ฝากได้เบิกเงินเกินบัญชีจากธนาคารตามจำนวนเงินที่ธนาคารได้จ่ายให้แก่ผู้ทรงดังกล่าว และตกลงชำระคืนเงินให้แก่ธนาคารทันที พร้อมดอกเบี้ยในอัตราดอกเบี้ยสูงสุดกรณีปกติ ประเภทวงเงินเบิกเกินบัญชี ที่ธนาคารประกาศทั่วไปในขณะนั้นซึ่งอาจมีการประกาศเปลี่ยนแปลงเป็นคราวๆ ไป โดยไม่ต้องแจ้งให้ผู้ฝากทราบล่วงหน้า</p>
<p>5.4&nbsp;&nbsp;&nbsp;&nbsp;&nbsp;&nbsp; ในกรณีผู้ฝากประสงค์ที่จะระงับการจ่ายเงินตามเช็คโดยมีเหตุอันสมควร ผู้ฝากจะต้องติดต่อมาที่สาขาธนาคาร หรือ KKP Contact Center หมายเลขโทรศัพท์ 02 165 5555 และดำเนินการตามขั้นตอนที่ธนาคารกำหนด ซึ่งรวมถึงการแสดงเอกสารหลักฐานที่ธนาคารเห็นว่าจำเป็นและสมควร โดยเมื่อธนาคารได้ดำเนินการระงับการจ่ายเงินตามคำสั่งของผู้ฝากแล้วผู้ฝากตกลงรับผิดในบรรดาความเสียหายใดๆ อันจะเกิดหรือได้เกิดขึ้นแก่ธนาคารหรือแก่ผู้หนึ่งผู้ใดจากการที่ธนาคารอายัดหรือระงับการจ่ายเงินตามเช็คตามคำสั่งของผู้ฝาก ทั้งนี้ ไม่ว่าในทางแพ่ง หรือทางอาญา และผู้ฝากตกลงรับผิดชดใช้ค่าเสียหายต่างๆ ให้แก่ธนาคารหรือผู้เสียหายนั้นๆ ทันที&nbsp; โดยผู้ฝากตกลงและรับทราบว่าจะไม่เรียกร้องให้ธนาคารรับผิดชอบใดๆ ไม่ว่าในทางแพ่งหรือทางอาญา อันเนื่องมาจากการที่ธนาคารปฏิบัติตามคำสั่งของผู้ฝาก</p>
<ol start="6">
<li>กรณีเช็คหรือสมุดเช็คสูญหาย</li>
</ol>
<p>6.1&nbsp;&nbsp;&nbsp;&nbsp;&nbsp;&nbsp; ในกรณีที่เช็ค หรือสมุดเช็คของผู้ฝากสูญหายไปจากความครอบครองไม่ว่าจะเป็นเช็คที่<br /> ผู้ฝากสั่งจ่ายแล้วหรือไม่ก็ตาม ผู้ฝากจะต้องดำเนินการดังต่อไปนี้</p>
<p>(1)&nbsp;&nbsp;&nbsp;&nbsp;&nbsp;&nbsp;&nbsp; แจ้งให้ธนาคารทราบเบื้องต้นทางโทรศัพท์ที่หมายเลขโทรศัพท์ 02 165 5555 ทันที เพื่อให้ธนาคารดำเนินการระงับการจ่ายเงินตามเช็คดังกล่าว ทั้งนี้ การแจ้งให้ธนาคารทราบทางโทรศัพท์ ธนาคารจะระงับการจ่ายเงินตามเช็คเพียงชั่วคราวเพื่อผลประโยชน์ของผู้ฝากโดยมีกำหนดเวลาตามที่ธนาคารจะได้แจ้งให้ผู้ฝากทราบเท่านั้น และ</p>
<p>(2)&nbsp;&nbsp;&nbsp;&nbsp;&nbsp;&nbsp;&nbsp; แจ้งความที่สถานีตำรวจและนำหลักฐานการแจ้งความดังกล่าวมาติดต่อสาขาธนาคารเพื่อดำเนินการยกเลิกการจ่ายเงินตามเช็คดังกล่าว</p>
<p>หากผู้ฝากไม่ดำเนินการให้ครบถ้วนตามเงื่อนไขที่ระบุไว้ในข้อ 6.1 (1) และ (2) ข้างต้น ผู้ฝากตกลงให้การแจ้งระงับการจ่ายเงินตามเช็คดังกล่าวสิ้นสุดลงทันที และให้ธนาคารจ่ายเงินตามเช็คได้ทันทีในวันถัดจากวันที่ให้การระงับการจ่ายเงินตามเช็คสิ้นสุดลงโดยผู้ฝากตกลงไม่เรียกร้องให้ธนาคารรับผิดชอบในความเสียหายใดๆ ที่เกิดขึ้น ไม่ว่าในทางแพ่งหรือทางอาญา อันเนื่องมาจากการที่ธนาคารดำเนินการตามคำสั่งของผู้ฝากข้างต้น</p>
<p>6.2&nbsp;&nbsp;&nbsp;&nbsp;&nbsp;&nbsp; หากธนาคารได้รับแจ้งการระงับการจ่ายเงิน หรือได้รับหลักฐานการแจ้งความ ตามข้อ 6.1 ภายหลังจากที่ธนาคารได้จ่ายเงินตามเช็คให้แก่ผู้ทรงเช็คไปเรียบร้อยแล้ว&nbsp; ผู้ฝากตกลงให้ถือว่าธนาคารได้จ่ายเงินตามเช็คไปโดยถูกต้องแล้ว</p>
<p>&nbsp;</p>
<ul>
<li><strong>ข้อตกลงและเงื่อนไขเพิ่มเติม &ldquo;กรณีใช้บริการโอนเงินผ่านสาขาธนาคาร&rdquo;</strong></li>
</ul>
<p>ในกรณีผู้ฝากประสงค์จะใช้บริการโอนเงินผ่านสาขาธนาคาร นอกจากผู้ฝากยินยอมผูกพันและปฏิบัติตามข้อตกลงทั่วไปเกี่ยวกับ &ldquo;บัญชีเงินฝากออมทรัพย์ บัญชีเงินฝากประจำ และบัญชีเงินฝากกระแสรายวัน&rdquo; และข้อตกลงและเงื่อนไขเพิ่มเติมสำหรับบัญชีเงินฝากแต่ละประเภทแล้ว&nbsp; ผู้ฝากยินยอมผูกพันและปฏิบัติตามข้อตกลงและเงื่อนไขเพิ่มเติมดังต่อไปนี้</p>
<ol>
<li>ผู้ฝากรับทราบว่า ธนาคารจะโอนเงินตามคำสั่งโอนเงินของผู้ฝากต่อเมื่อบัญชีเงินฝากมียอดเงินคงเหลือในบัญชีเพียงพอสำหรับจำนวนเงินที่ผู้ฝากต้องการโอนรวมถึงค่าธรรมเนียมเเล้วเท่านั้น โดยการโอนเงินแต่ละครั้งผู้ฝากสามารถทำคำสั่งได้ภายในวัน เวลา จำนวนครั้ง จำนวนเงินสูงสุดที่ให้บริการได้ในแต่ละวัน และธนาคารจะดำเนินการโอนเงินภายในระยะเวลาที่กำหนดสำหรับบริการโอนเงินแต่ละประเภทซึ่งธนาคารจะปิดประกาศรายละเอียดบริการโอนเงินและค่าธรรมเนียมที่เกี่ยวข้อง ณ สาขาธนาคาร เว็บไซต์ของธนาคาร หรือช่องทางอื่นที่ธนาคารจะได้กำหนดและแจ้งให้ทราบตามวิธีการที่ธนาคารเห็นสมควร</li>
<li>ในกรณีที่ผู้ฝากมอบหมายให้ผู้อื่นเป็นผู้ดำเนินการโอนเงินที่สาขาของธนาคารแทนผู้ฝาก เมื่อธนาคารดำเนินการตามที่กำหนดไว้บนใบรับรองรายการที่ผู้ฝากได้มอบหมายหรือมอบอำนาจให้ผู้อื่นมาทำรายการดังกล่าวแทนผู้ฝากผู้ฝากตกลงให้ธนาคารถือว่าการกระทำดังกล่าวของผู้รับมอบอำนาจนั้นเป็นการกระทำของผู้ฝากเอง และผู้ฝากตกลงรับผิดชอบต่อความเสียหายใดๆ ที่เกิดขึ้นอันเนื่องมาจากการมอบหมายหรือมอบอำนาจดังกล่าวทุกประการ</li>
<li>ในกรณีที่ธนาคารดำเนินการโอนเงินตามคำสั่งของผู้ฝากครบถ้วนแล้ว ผู้ฝากจะได้รับหลักฐานการทำรายการจากธนาคาร เว้นแต่ในกรณีที่ผู้ฝากได้รับทราบเป็นการล่วงหน้าแล้วว่าจะไม่ได้รับหลักฐานการทำรายการดังกล่าว หรือเป็นเหตุสุดวิสัย ทั้งนี้ ผู้ขอใช้บริการสามารถตรวจสอบความถูกต้องของรายการดังกล่าวได้จากใบแจ้งรายการเคลื่อนไหวของบัญชี (Statement)</li>
<li>ผู้ฝากตกลงชำระค่าธรรมเนียม และค่าใช้จ่ายที่เกิดจากการใช้บริการโอนเงินผ่านสาขาธนาคารตามอัตราที่ธนาคารประกาศกำหนด ทั้งนี้ ผู้ฝากตกลงให้ธนาคารมีสิทธิแก้ไข เปลี่ยนแปลงอัตราค่าธรรมเนียมและค่าใช้จ่ายดังกล่าวได้ โดยประกาศอัตราค่าธรรมเนียมและค่าใช้จ่ายดังกล่าวให้แก่ผู้ฝากทราบล่วงหน้าไม่น้อยกว่า 30 วัน ผ่านทางเว็บไซต์ของธนาคาร และปิดประกาศ ณ สาขาธนาคาร หรือวิธีการอื่นใดตามที่ธนาคารกำหนด</li>
<li>ในกรณีที่ผู้ฝากพบข้อผิดพลาดใดๆ อันเนื่องมาจากการโอนเงินผ่านสาขาธนาคาร ผู้ฝากต้องแจ้งให้ธนาคารทราบทันทีพร้อมทั้งให้ข้อมูลตามที่ระบุไว้ด้านล่างนี้ โดยธนาคารจะดำเนินการสอบสวนข้อผิดพลาดดังกล่าวพร้อมทั้งดำเนินการแก้ไขข้อผิดพลาดให้แล้วเสร็จภายใน 30 วัน นับแต่วันที่ธนาคารได้รับแจ้ง และเมื่อธนาคารได้รับข้อมูลและรายละเอียดต่างๆ ที่เกี่ยวกับการโอนเงินที่ผิดพลาดดังกล่าวครบถ้วนแล้ว ธนาคารจะแจ้งผลการสอบสวนให้แก่ผู้ฝากทราบภายใน 7 วันนับแต่วันที่ธนาคารทราบผลการสอบสวน</li>
</ol>
<p>5.1&nbsp;&nbsp;&nbsp;&nbsp;&nbsp;&nbsp; วันและเวลาที่ทำรายการ</p>
<p>5.2&nbsp;&nbsp;&nbsp;&nbsp;&nbsp;&nbsp; สาขาธนาคารที่ใช้บริการ</p>
<p>5.3&nbsp;&nbsp;&nbsp;&nbsp;&nbsp;&nbsp; เลขที่บัญชีเงินฝาก หรือหมายเลขพร้อมเพย์ของผู้ฝากและของผู้รับโอน</p>
<p>5.4&nbsp;&nbsp;&nbsp;&nbsp;&nbsp;&nbsp; ประเภทของรายการ</p>
<p>5.5&nbsp;&nbsp;&nbsp;&nbsp;&nbsp;&nbsp; จำนวนเงินที่โอนเข้าหรือออก</p>
<ol start="6">
<li>ผู้ฝากตกลงว่าในกรณีที่เกิดเหตุการณ์ดังต่อไปนี้ ธนาคารมีสิทธิใช้ดุลยพินิจปฏิเสธการทำรายการโอนเงินตามคำสั่งของผู้ฝากในครั้งนั้นๆ ได้ทันที โดยธนาคารไม่ต้องรับผิดชอบใดๆ ต่อผู้ฝากในความเสียหายที่เกิดขึ้นดังกล่าว</li>
</ol>
<p>6.1&nbsp;&nbsp;&nbsp;&nbsp;&nbsp;&nbsp; ผู้ฝากมีเงินในบัญชีเงินฝากไม่เพียงพอสำหรับการทำรายการ</p>
<p>6.2&nbsp;&nbsp;&nbsp;&nbsp;&nbsp;&nbsp; ผู้ฝากไม่มีหรือถูกระงับการใช้วงเงินสินเชื่อกับธนาคาร</p>
<p>6.3&nbsp;&nbsp;&nbsp;&nbsp;&nbsp;&nbsp; การโอนเงินจะเป็นผลให้ยอดเงินในบัญชีเงินฝากเกินกว่าวงเงินสินเชื่อที่ตกลงไว้กับธนาคาร</p>
<p>6.4&nbsp;&nbsp;&nbsp;&nbsp;&nbsp;&nbsp; ผู้ฝากอยู่ระหว่างดำเนินการทางกฎหมาย อาทิเช่น ธนาคารได้รับคำสั่งศาล เจ้าพนักงานพิทักษ์ทรัพย์หรือเจ้าหน้าที่มีอำนาจตามกฎหมาย หรือคำสั่งใดๆ จากหน่วยงานของรัฐ ให้ยึด อายัด นำส่งหรือระงับการเคลื่อนไหวในบัญชีเงินฝาก</p>
<p>6.5&nbsp;&nbsp;&nbsp;&nbsp;&nbsp;&nbsp; ธนาคารได้แจ้งให้ผู้ฝากทราบถึงความขัดข้องของการโอนเงินอยู่แล้วก่อนหรือในขณะที่ทำรายการโอนเงิน</p>
<p>6.6&nbsp;&nbsp;&nbsp;&nbsp;&nbsp;&nbsp; ธนาคารเห็นว่าการทำรายการนั้นๆ ให้แก่ผู้ฝากจะเป็นเหตุให้ธนาคารปฏิบัติขัดต่อกฎ ระเบียบ คำสั่ง และ/หรือบทบัญญัติของกฎหมาย หรือหน่วยงานราชการที่มีอำนาจตามกฎหมาย</p>
<p>6.7&nbsp;&nbsp;&nbsp;&nbsp;&nbsp;&nbsp; ผู้ฝากปฏิบัติผิดเงื่อนไขหรือข้อตกลงกับธนาคาร</p>
<p>6.8&nbsp;&nbsp;&nbsp;&nbsp;&nbsp;&nbsp; เป็นเหตุสุดวิสัย</p>
<p>ทั้งนี้ ให้ &ldquo;เหตุสุดวิสัย&rdquo; หมายถึง เหตุใดๆ อันจะเกิดขึ้น หรือจะให้ผลพิบัติ เป็นเหตุที่ไม่อาจป้องกันได้แม้บุคคลที่ต้องประสบหรือใกล้จะต้องประสบเหตุนั้นจะได้ใช้ความระมัดระวังตามสมควรอันพึงคาดหมายได้จากบุคคลนั้นในฐานะและภาวะเช่นนั้น รวมถึงแต่ไม่จำกัดเพียงเหตุอันเกิดขึ้นจากหรือมีผลเนื่องมาจากระบบคอมพิวเตอร์ ระบบเชื่อมต่อ ระบบสื่อสาร อุปกรณ์สื่อสาร เครือข่ายอินเทอร์เน็ต หรืออุปกรณ์ต่างๆ ที่เกี่ยวข้องกับการให้บริการขัดข้องหรือไม่สามารถใช้งานได้ชั่วคราวเพราะกระแสไฟฟ้าขัดข้อง หรือเกิดปัญหาด้านพลังงาน ภัยพิบัติธรรมชาติ หรือเกิดจากการกระทำของบุคคลภายนอก หน่วยงานของรัฐ ผู้ให้บริการเครือข่ายโทรศัพท์มือถือ หรือ<br /> ผู้ให้บริการอินเทอร์เน็ต หรือเกิดไฟไหม้ ประท้วง การนัดหยุดงาน การขนส่งติดขัด การจลาจล สงคราม ไวรัสคอมพิวเตอร์ฯลฯ ซึ่งไม่ได้เกิดจากการกระทำหรือการละเว้นการกระทำไม่ว่าโดยจงใจหรือประมาทเลินเล่อของธนาคาร</p>
<ol start="7">
<li>ในกรณีที่มีความเสียหายใดๆ เกิดขึ้นจาก &ldquo;กรณีใช้บริการโอนเงินผ่านสาขาธนาคาร&rdquo; ธนาคารจะรับผิดชอบต่อความเสียหายที่ผู้ฝากพิสูจน์ได้ว่าเกิดขึ้นจาก (ก) การกระทำโดยจงใจหรือประมาทเลินเล่อของธนาคาร หรือ (ข) เกิดรายการโอนเงินโดยมิชอบและมิใช่ความผิดหรือการกระทำหรืองดเว้นการกระทำโดยจงใจหรือประมาทเลินเล่อของผู้ฝาก ทั้งนี้ ธนาคารจะรับผิดชอบไม่เกินจำนวนเงินจากการทำรายการของผู้ฝากในแต่ละรายการที่เกิดความเสียหายเท่านั้น</li>
<li>ผู้ฝากตกลงให้ธนาคารเปลี่ยนแปลงเงื่อนไขใดๆ ในข้อตกลงและเงื่อนไขเพิ่มเติม &ldquo;กรณีใช้บริการโอนเงินผ่านสาขาธนาคาร&rdquo; และรายละเอียดบริการโอนเงินได้ตามที่ธนาคารเห็นสมควร โดยแจ้งให้ผู้ฝากทราบล่วงหน้าไม่น้อยกว่า 15 วัน เป็นหนังสือทางไปรษณีย์ จดหมายอิเล็กทรอนิกส์ หรือข้อความผ่านโทรศัพท์มือถือ หรือแจ้งให้ทราบโดยการปิดประกาศให้ผู้ฝากทราบ ณ สาขา หรือเว็บไซต์ของธนาคาร หรือโดยวิธีการอื่นใดที่สามารถดำเนินการได้ ทั้งนี้ กรณีที่การเปลี่ยนแปลงดังกล่าวมีผลทำให้ผู้ฝากต้องเสียค่าใช้จ่ายหรือมีภาระความรับผิดชอบเพิ่มขึ้น หากผู้ฝากยังคงใช้บริการต่อไปหลังจากวันที่มีการเปลี่ยนแปลงดังกล่าวให้ถือว่าผู้ฝากได้ยินยอมและไม่คัดค้านการเปลี่ยนแปลงนั้น</li>
</ol>
<p><strong><u><br /> </u></strong></p>
<p><strong><u>ข้อตกลงและเงื่อนไขเกี่ยวกับการใช้บริการด้านการเงินผ่านช่องทางอิเล็กทรอนิกส์</u></strong></p>
<p><strong>&nbsp;</strong></p>
<p>&nbsp;&nbsp;&nbsp;&nbsp;&nbsp;&nbsp; ตามที่ผู้ขอใช้บริการได้ลงนามในคำขอเปิดบัญชีเงินฝากและสมัครใช้บริการด้านการเงินผ่านช่องทางอิเล็กทรอนิกส์กับธนาคารเกียรตินาคิน จำกัด (มหาชน) (ซึ่งต่อไปนี้จะเรียกว่า &ldquo;ธนาคาร&rdquo;) หรือแสดงความประสงค์ขอเปิดบัญชีเงินฝากและสมัครใช้บริการด้านการเงินผ่านช่องทางอิเล็กทรอนิกส์ผ่านช่องทางอื่นที่ธนาคารกำหนดนั้น ผู้ขอใช้บริการตกลงผูกพันและปฏิบัติตามข้อตกลงดังต่อไปนี้</p>
<p><strong>&nbsp;</strong></p>
<h3><strong>1.&nbsp;&nbsp;&nbsp;&nbsp;&nbsp;&nbsp;&nbsp; </strong><strong>คำจำกัดความและการตีความ</strong></h3>
<ul>
<li>คำดังต่อไปนี้ หากไม่ได้นิยามไว้ในกฎหมายที่เกี่ยวข้องเป็นการเฉพาะ หรือมิได้นิยามไว้ในข้อตกลงและเงื่อนไขการใช้บริการของบริการแต่ละประเภทเป็นการเฉพาะ ให้มีความหมายตามที่ได้นิยามไว้ดังต่อไปนี้</li>
</ul>
<ul>
<li><strong>&ldquo;บริการ&rdquo;</strong>หมายถึง บริการด้านการเงินประเภทต่างๆ ที่ธนาคารได้จัดให้มีขึ้นผ่านช่องทางอิเล็กทรอนิกส์เพื่ออำนวยความสะดวกให้แก่ผู้ขอใช้บริการทั้งที่มีอยู่แล้วตามข้อ 2. ของข้อตกลงนี้รวมถึงบริการด้านการเงินผ่านช่องทางอิเล็กทรอนิกส์ที่ธนาคารจะจัดให้มีขึ้นในภายหลัง</li>
<li><strong>&ldquo;บัญชีเงินฝาก&rdquo; </strong>หมายถึง บัญชีเงินฝากของผู้ขอใช้บริการที่ถูกกำหนดไว้สำหรับการใช้บริการ<br /> แต่ละประเภท เว้นแต่จะได้ระบุไว้โดยเฉพาะเจาะจงให้หมายถึงบัญชีเงินฝากอื่นใด</li>
<li><strong>&ldquo;รหัสประจำตัว</strong>&rdquo; หมายถึง ลายมือชื่ออิเล็กทรอนิกส์ อักษร อักขระ ตัวเลข เสียง อุปกรณ์เอกสาร หรือสัญลักษณ์อื่นใดที่สร้างขึ้นอยู่ในรูปแบบอิเล็กทรอนิกส์ ที่ธนาคารได้มอบให้แก่ผู้ขอใช้บริการหรือที่ผู้ขอใช้บริการได้กำหนดขึ้น ตามที่ธนาคารกำหนดไว้สำหรับการใช้บริการแต่ละประเภท เช่น บัตรอิเล็กทรอนิกส์ ชื่อผู้ใช้งานรหัสผ่าน OTP PIN เพื่อใช้แสดงตนและ/หรือสร้างนิติสัมพันธ์ในการใช้บริการกับธนาคารภายใต้ข้อตกลงนี้และ/หรือ ข้อตกลงและเงื่อนไขการใช้บริการแต่ละประเภท</li>
<li><strong>&ldquo;ชื่อผู้ใช้งาน&rdquo;</strong>หรือ <strong>&ldquo;</strong><strong>Username&rdquo;</strong>หมายถึง กลุ่มตัวอักษร และ/หรือตัวเลขที่กำหนดขึ้นสำหรับเข้าใช้บริการ โดยผู้ขอใช้บริการจะต้องใช้Username ร่วมกับ Password ทุกครั้ง</li>
<li><strong>&ldquo;รหัสผ่าน&rdquo;</strong>หรือ <strong>&ldquo;</strong><strong>Password&rdquo;</strong>หมายถึง กลุ่มตัวอักษร และ/หรือตัวเลขที่กำหนดขึ้นสำหรับเข้าใช้บริการ โดยผู้ขอใช้บริการจะต้องใช้Password ร่วมกับUsername ทุกครั้ง</li>
<li><strong>&ldquo;</strong><strong>One-Time Password&rdquo; หรือ &ldquo;OTP</strong>&rdquo; หมายถึง กลุ่มตัวอักษรและ/หรือตัวเลขที่กำหนดโดยธนาคารและส่งให้แก่ผู้ขอใช้บริการทางโทรศัพท์มือถือตามหมายเลขที่ผู้ขอใช้บริการได้แจ้งให้ไว้แก่ธนาคาร หรือหมายเลขโทรศัพท์มือถือที่ผู้ขอใช้บริการจะแจ้งเปลี่ยนแปลงต่อไปตามวิธีการที่ธนาคารกำหนด</li>
<li><strong>&ldquo;</strong><strong>PIN&rdquo;</strong> หมายถึงกลุ่มตัวเลขที่ธนาคารได้ส่งมอบให้แก่ผู้ขอใช้บริการหรือที่ผู้ขอใช้บริการกำหนดขึ้น สำหรับการใช้บริการแต่ละประเภท</li>
<li><strong>&ldquo;คำขอใช้บริการ&rdquo; </strong>หมายถึง คำขอเปิดบัญชีเงินฝากและ/หรือคำขอสมัครใช้บริการด้านการเงินผ่านช่องทางอิเล็กทรอนิกส์แต่ละประเภทที่ผู้ขอใช้บริการได้ลงนามหรือแสดงความประสงค์ขอใช้บริการไว้กับธนาคารผ่านช่องทางต่างๆ ที่ธนาคารได้จัดให้มีขึ้นและเอกสารหลักฐานประกอบการขอเปิดบัญชีเงินฝากและ/หรือคำขอสมัครใช้บริการด้านการเงินผ่านช่องทางอิเล็กทรอนิกส์ตลอดจนเอกสารหลักฐานเกี่ยวกับการแจ้งเปลี่ยนแปลงการใช้บริการซึ่งได้ปฏิบัติตามที่กำหนดไว้ในข้อตกลงนี้ หรือข้อตกลงและเงื่อนไขการใช้บริการแต่ละประเภทที่เกี่ยวข้อง</li>
<li><strong>&ldquo;วันทำการ&rdquo;</strong>หมายถึง วันที่ธนาคารเปิดทำการโดยทั่วไปซึ่งมิใช่วันเสาร์วันอาทิตย์ หรือวันที่ธนาคารแห่งประเทศไทยประกาศให้เป็นวันหยุดทำการของธนาคารพาณิชย์เป็นการทั่วไป</li>
<li><strong>&ldquo;วงเงินในการใช้บริการ&rdquo;</strong>หมายถึง จำนวนเงินที่ธนาคารหรือผู้ขอใช้บริการกำหนดขึ้น สำหรับการใช้บริการแต่ละประเภท ซึ่งผู้ขอใช้บริการจะสามารถทำรายการในแต่ละคราวหรือในแต่ละวันได้ภายในวงเงินที่กำหนดไว้ทั้งนี้ จะต้องไม่เกินวงเงินสูงสุดที่ธนาคารกำหนด</li>
<li><strong>&ldquo;เว็บไซต์&rdquo;</strong>หมายถึง เว็บไซต์ (Website)ของธนาคารภายใต้ domain nameชื่อ kiatnakin.co.th หรือในชื่อ domain name อื่นที่อาจจะมีการเพิ่มเติมหรือเปลี่ยนแปลงในอนาคต รวมถึงเว็บไซต์อื่นที่ธนาคารกำหนดสำหรับการใช้บริการแต่ละประเภท</li>
<li><strong>&ldquo;ผู้ให้บริการด้านระบบธุรกรรมอิเล็กทรอนิกส์&rdquo;</strong> หมายถึง ผู้ให้บริการด้านระบบการชำระเงิน และ/หรือการโอนเงินเพื่อรองรับธุรกรรมพาณิชย์อิเล็กทรอนิกส์ และการทำธุรกรรมทางการเงินผ่านสื่ออิเล็กทรอนิกส์ทั้งในและต่างประเทศ เช่น ITMX เป็นต้น</li>
<li><strong>&ldquo;เหตุสุดวิสัย&rdquo;</strong>หมายถึงเหตุใดๆ อันจะเกิดขึ้น หรือจะให้ผลพิบัติ เป็นเหตุที่ไม่อาจป้องกันได้แม้บุคคลที่ต้องประสบหรือใกล้จะต้องประสบเหตุนั้นจะได้ใช้ความระมัดระวังตามสมควรอันพึงคาดหมายได้จากบุคคลนั้นในฐานะและภาวะเช่นนั้นรวมถึงแต่ไม่จำกัดเพียงเหตุอันเกิดขึ้นจาก หรือมีผลเนื่องมาจากระบบคอมพิวเตอร์ ระบบเชื่อมต่อ ระบบสื่อสาร อุปกรณ์สื่อสาร เครือข่ายอินเทอร์เน็ต หรืออุปกรณ์ต่างๆ ที่เกี่ยวข้องกับการให้บริการขัดข้องหรือไม่สามารถใช้งานได้ชั่วคราวเพราะกระแสไฟฟ้าขัดข้อง หรือเกิดปัญหาด้านพลังงาน ภัยพิบัติธรรมชาติ หรือเกิดจากการกระทำของบุคคลภายนอก หน่วยงานของรัฐ <br /> ผู้ให้บริการเครือข่ายโทรศัพท์มือถือ ผู้ให้บริการอินเทอร์เน็ต หรือผู้ให้บริการด้านระบบธุรกรรมอิเล็กทรอนิกส์หรือเกิดไฟไหม้ ประท้วง การนัดหยุดงาน การขนส่งติดขัด การจลาจล สงคราม ไวรัสคอมพิวเตอร์ ฯลฯซึ่งไม่ได้เกิดจากการกระทำหรือการละเว้นการกระทำไม่ว่าโดยจงใจหรือประมาทเลินเล่อของธนาคาร</li>
<li><strong>&ldquo;หลักฐานการทำรายการ&rdquo;</strong> หมายถึง เอกสารหลักฐานใดๆ ที่ผู้ขอใช้บริการได้รับเพื่อเป็นหลักฐานการทำรายการของผู้ขอใช้บริการผ่านบริการต่างๆ ของธนาคารตามที่ธนาคารได้บันทึกไว้ในระบบ
<ul>
<li>การอ้างถึงกฎหมายหรือบทบัญญัติของกฎหมายใด ให้หมายความรวมถึงกฎหมายที่แก้ไขหรือตราขึ้นใหม่ และรวมถึงกฎหมายที่ออกและให้มีผลบังคับใช้แทนกฎหมายนั้นๆ รวมทั้งกฎเกณฑ์และกฎระเบียบต่างๆ ที่ออกภายใต้กฎหมายนั้นด้วย</li>
<li>หัวข้อที่กำหนดไว้ในข้อตกลงนี้ เพื่อประโยชน์ในการอ้างอิงเท่านั้น ไม่มีผลต่อการตีความข้อความในข้อตกลงนี้แต่อย่างใด</li>
<li>ในกรณีที่ผู้ขอใช้บริการเป็นบุคคลธรรมดาตั้งแต่สองคนขึ้นไปขอเปิดบัญชีเงินฝากร่วมกันและขอใช้บริการต่างๆ ภายใต้ข้อตกลงนี้ร่วมกันหรือแทนกันให้ถือว่า (1) เจ้าของร่วมทุกคนตกลงผูกพันตามข้อตกลงนี้และข้อตกลงและเงื่อนไขการใช้บริการที่เกี่ยวข้องภายใต้ข้อตกลงนี้ทุกประการ (2) การดำเนินการใดๆ โดยบุคคลใดบุคคลหนึ่งหรือทุกคน เป็นการกระทำของผู้มีชื่อเป็นเจ้าของร่วมกันทุกคนและ (3) เจ้าของร่วมทุกคนตกลง<br /> รับผิดร่วมกันในกรณีที่มีความเสียหายใดๆ เกิดขึ้น</li>
</ul>
</li>
</ul>
<h3><a name="_Toc381015777"></a><a name="_Toc337816866"></a><strong>2.&nbsp;&nbsp;&nbsp;&nbsp;&nbsp;&nbsp;&nbsp; </strong><strong>บริการ</strong></h3>
<p>บริการด้านการเงินผ่านช่องทางอิเล็กทรอนิกส์ที่อยู่ภายใต้ข้อตกลงนี้ ประกอบด้วยบริการดังต่อไปนี้</p>
<ul>
<li>บริการบัตรอิเล็กทรอนิกส์ โดยมีรายละเอียดตามที่ระบุไว้ในข้อตกลงและเงื่อนไขการใช้บริการบัตรอิเล็กทรอนิกส์ (เอกสารแนบ 1)</li>
<li>บริการKKe-Bankingโดยมีรายละเอียดตามที่ระบุไว้ในข้อตกลงและเงื่อนไขการใช้บริการ KK e-Banking(เอกสารแนบ 2)</li>
<li>บริการKK Phone Serviceโดยมีรายละเอียดตามที่ระบุไว้ในข้อตกลงและเงื่อนไขการใช้บริการ KKPhone Service(เอกสารแนบ 3)</li>
<li>บริการKK Smart SMSโดยมีรายละเอียดตามที่ระบุไว้ในข้อตกลงและเงื่อนไขการใช้บริการ KK Smart SMS(เอกสารแนบ 4)</li>
<li>บริการหักบัญชีเงินฝากอัตโนมัติ โดยมีรายละเอียดตามที่ระบุไว้ในข้อตกลงและเงื่อนไขการใช้บริการหักบัญชีเงินฝากอัตโนมัติ (เอกสารแนบ 5)</li>
</ul>
<p>2.6&nbsp;&nbsp;&nbsp;&nbsp;&nbsp; บริการ KK Smart Investment Service โดยมีรายละเอียดตามที่ระบุไว้ในข้อตกลงและเงื่อนไขการใช้บริการหักบัญชีเงินฝากเพื่อการลงทุนแบบอัตโนมัติ(KK Smart Investment Service)(เอกสารแนบ 6)</p>
<p>2.7&nbsp;&nbsp;&nbsp;&nbsp;&nbsp; บริการSweep in-out โดยมีรายละเอียดตามที่ระบุไว้ในข้อตกลงและเงื่อนไขการใช้บริการSweep in-out (เอกสารแนบ 7)</p>
<p>2.8&nbsp;&nbsp;&nbsp;&nbsp;&nbsp; บริการ KK พร้อมเพย์ โดยมีรายละเอียดตามที่ระบุไว้ในข้อตกลงและเงื่อนไขการใช้บริการ KK พร้อมเพย์ (เอกสารแนบ 8)</p>
<p>2.9&nbsp;&nbsp;&nbsp;&nbsp;&nbsp; บริการด้านการเงินผ่านช่องทางอิเล็กทรอนิกส์ประเภทอื่นที่ธนาคารได้จัดหรือจะได้จัดให้มีขึ้นต่อไป</p>
<p>ในการขอใช้บริการแต่ละประเภทดังกล่าวข้างต้นผู้ขอใช้บริการจะต้องแสดงความประสงค์ขอใช้บริการต่อธนาคารตามช่องทางที่ธนาคารได้จัดให้มีหรือจะได้จัดให้มีขึ้นในภายหลัง และผู้ขอใช้บริการตกลงผูกพันและปฏิบัติตามข้อตกลงและเงื่อนไขการใช้บริการแต่ละประเภทตามหลักเกณฑ์และวิธีการที่ธนาคารกำหนดก่อนการใช้บริการ</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<h3><strong>3.&nbsp;&nbsp;&nbsp;&nbsp;&nbsp;&nbsp;&nbsp; </strong><strong>เงื่อนไขการใช้บริการและการให้บริการ</strong></h3>
<p>ผู้ขอใช้บริการรับทราบ และตกลงกับธนาคารดังต่อไปนี้</p>
<p>3.1&nbsp; ข้อตกลงนี้เป็นข้อตกลงหลักในการใช้บริการด้านการเงินผ่านช่องทางอิเล็กทรอนิกส์ ผู้ขอใช้บริการรับทราบว่าในการใช้บริการแต่ละประเภท ผู้ขอใช้บริการต้องปฏิบัติตามข้อตกลงนี้ และข้อตกลงและเงื่อนไขการใช้บริการแต่ละประเภท รวมถึงข้อตกลงนี้และข้อตกลงและเงื่อนไขการใช้บริการแต่ละประเภทที่จะมีการแก้ไขเพิ่มเติมในอนาคต</p>
<p>3.2&nbsp; ผู้ขอใช้บริการสามารถใช้บริการต่างๆ ของธนาคารได้ ตามกำหนดเวลา รายละเอียด และวิธีการที่ระบุไว้ในข้อตกลงและเงื่อนไขการใช้บริการแต่ละประเภท และคู่มือหรือรายละเอียดบริการที่เกี่ยวข้อง (หากมี)</p>
<p>3.3&nbsp; <strong>ผู้ขอใช้บริการรับทราบว่าข้อตกลงนี้ ข้อตกลงและเงื่อนไขการใช้บริการแต่ละประเภท จะมีผลผูกพันใช้บังคับกับผู้ขอใช้บริการตามเงื่อนไขที่กำหนดไว้ในข้อตกลงและเงื่อนไขการใช้บริการที่เกี่ยวข้อง</strong></p>
<p>3.4&nbsp; ธนาคารจะจัดส่งรหัสประจำตัวแต่ละประเภทให้แก่ผู้ขอใช้บริการตามข้อตกลงและเงื่อนไขการใช้บริการแต่ละประเภทซึ่งอาจมีบางบริการที่ผู้ขอใช้บริการต้องกำหนดรหัสประจำตัวด้วยตนเองผ่านช่องทางที่ธนาคารได้จัดให้มีขึ้น</p>
<p>3.5&nbsp; เมื่อผู้ขอใช้บริการได้รับรหัสประจำตัวแล้วบริการใดที่ธนาคารแนะนำให้เปลี่ยนรหัสประจำตัวก่อนการใช้บริการ เช่น รหัสผ่าน (Password)ผู้ขอใช้บริการจะต้องเปลี่ยนรหัสประจำตัวดังกล่าวก่อนการใช้บริการในขั้นตอนต่อไป</p>
<p>3.6&nbsp; ผู้ขอใช้บริการจะต้องเก็บรหัสประจำตัวไว้ในที่ปลอดภัยและเก็บไว้เป็นความลับไม่เปิดเผยให้บุคคลอื่นล่วงรู้ และในการใช้บริการผู้ขอใช้บริการจะต้องทำรายการต่างๆ ด้วยตนเองเท่านั้น</p>
<p>3.7&nbsp; ก่อนการใช้บริการแต่ละครั้ง ผู้ขอใช้บริการจะต้องทำการพิสูจน์ตัวตนผ่านรหัสประจำตัวตามช่องทางและวิธีการที่ธนาคารกำหนดไว้ในข้อตกลงและเงื่อนไขการใช้บริการแต่ละประเภท โดยให้ถือว่าการใช้รหัสประจำตัวดังกล่าวเป็นการลงลายมือชื่ออิเล็กทรอนิกส์ของผู้ขอใช้บริการให้แก่ธนาคารอันถือว่าเป็นหลักฐานในการทำธุรกรรมครั้งนั้นๆ โดยถูกต้องสมบูรณ์แล้วและตกลงให้ธนาคารสามารถใช้ข้อมูลการใช้บริการดังกล่าวเป็นต้นฉบับเอกสารที่ใช้เป็นพยานหลักฐานทางกฎหมายในการพิสูจน์ว่าผู้ขอใช้บริการได้ใช้บริการดังกล่าวนั้นและใช้ในการดำเนินการทางกฎหมายได้ทุกประการ โดยผู้ขอใช้บริการไม่ต้องทำหรือลงลายมือชื่อในเอกสารใดๆ เพื่อเป็นหลักฐานในการนั้นอีก เว้นแต่ธนาคารจะได้แจ้งหรือกำหนดไว้ชัดเจน</p>
<p>3.8&nbsp; หากมีการใช้รหัสประจำตัวของผู้ขอใช้บริการ ไม่ว่ากระทำโดยผู้ขอใช้บริการเอง หรือบุคคลอื่นไม่ว่าโดยประการใดๆ ก็ตาม ผู้ขอใช้บริการตกลงให้ถือว่าการดำเนินการดังกล่าวเป็นการดำเนินการโดยผู้ขอใช้บริการเองและ<br /> ผู้ขอใช้บริการจะต้องรับผิดชอบในการกระทำดังกล่าวทุกประการ</p>
<p>3.9&nbsp; ภายหลังจากการใช้บริการด้านการเงินผ่านช่องทางอิเล็กทรอนิกส์ในแต่ละคราว ธนาคารจะออกหลักฐานการทำรายการให้แก่ผู้ขอใช้บริการ ตามที่กำหนดไว้ในข้อตกลงและเงื่อนไขการใช้บริการแต่ละประเภท เว้นแต่<br /> ผู้ขอใช้บริการแจ้งความประสงค์ขณะทำรายการว่าไม่ประสงค์จะรับหลักฐานการทำรายการหรือได้รับทราบเป็นการล่วงหน้าแล้วว่าจะไม่ได้รับหลักฐานการทำรายการดังกล่าว (ไม่ว่าจากธนาคารหรือจากผู้ให้บริการที่เกี่ยวข้องกับการให้บริการด้านการเงินผ่านช่องทางอิเล็กทรอนิกส์แต่ละช่องทาง เช่น เครื่องถอนเงินอัตโนมัติของธนาคารพาณิชย์อื่น) หรือเป็นเหตุสุดวิสัย ทั้งนี้ผู้ขอใช้บริการสามารถตรวจสอบความถูกต้องของรายการดังกล่าวได้จากใบแจ้งรายการเคลื่อนไหวของบัญชี(Statement)</p>
<p>3.10&nbsp; ในกรณีที่ผู้ขอใช้บริการ (ก) ไม่สามารถใช้รหัสประจำตัวได้ไม่ว่าด้วยเหตุใด หรือ (ข)ขอแจ้งอายัดหรือระงับการใช้รหัสประจำตัว หรือ (ค) เชื่อว่ารหัสประจำตัวสูญหายหรือถูกโจรกรรมหรือเชื่อว่ามีการใช้รหัสประจำตัวดังกล่าวเข้าสู่บริการโดยบุคคลอื่น ผู้ขอใช้บริการต้องแจ้งให้ธนาคารทราบทันทีที่สาขาของธนาคาร หรือ KKP Contact Center หมายเลขโทรศัพท์ 02 165 5555หรือหมายเลขโทรศัพท์อื่นและ/หรือช่องทางอื่นที่ธนาคารกำหนด โดยธนาคารจะระงับการใช้รหัสประจำตัวดังกล่าวให้แก่ผู้ขอใช้บริการภายในระยะเวลาที่ธนาคารจะได้แจ้งให้แก่ผู้ขอใช้บริการทราบ หรือภายหลังจากที่ผู้ขอใช้บริการได้ปฏิบัติตามข้อตกลงและเงื่อนไขในการใช้บริการแต่ละประเภท (แล้วแต่กรณี)</p>
<p>3.11&nbsp; ในกรณีที่ผู้ขอใช้บริการไม่สามารถใช้รหัสประจำตัวได้เนื่องมาจากสูญหายถูกโจรกรรม หรือเชื่อว่ามีการใช้รหัสประจำตัวเข้าสู่บริการโดยบุคคลอื่น แต่ไม่แจ้งต่อธนาคารตามที่ระบุในข้อ 3.10 หรือได้แจ้งต่อธนาคารแล้วแต่การระงับการใช้รหัสประจำตัวดังกล่าวยังไม่สมบูรณ์ หากมีความเสียหายใดๆ เกิดขึ้นในช่วงระยะเวลาดังกล่าว ผู้ขอใช้บริการตกลงรับผิดชอบในความเสียหายที่เกิดขึ้น</p>
<p>3.12 ในกรณีที่มีข้อผิดพลาดเกี่ยวกับการทำรายการใดๆ อันเนื่องมาจากการใช้บริการ ผู้ขอใช้บริการต้องแจ้งให้ธนาคารทราบทันที โดยต้องให้ข้อมูลเกี่ยวกับวันและเวลาที่ทำรายการ &nbsp;ช่องทางในการเข้าใช้บริการ เลขที่บัญชีเงินฝากหรือหมายเลขพร้อมเพย์ของผู้ขอใช้บริการและผู้ที่เกี่ยวข้อง ประเภทของรายการจำนวนเงินที่ทำรายการ และเอกสารหลักฐานอื่นๆ ที่เกี่ยวข้อง เช่น ใบบันทึกรายการโดยธนาคารจะดำเนินการสอบสวนข้อผิดพลาดดังกล่าวและดำเนินการแก้ไขข้อผิดพลาดให้แล้วเสร็จภายใน 30 วันนับแต่วันที่ธนาคารได้รับแจ้งข้อผิดพลาดดังกล่าว และธนาคารจะแจ้งผลการสอบสวนให้แก่ผู้ขอใช้บริการทราบภายใน 7 วัน นับแต่วันที่ธนาคารทราบผลการสอบสวน</p>
<p>3.13 <strong>ในการใช้บริการ หากธนาคารตรวจพบการทำรายการคำสั่งใดๆ ที่เข้าข่ายน่าสงสัยและ/หรือผิดปกติ ผู้ขอใช้บริการตกลงยินยอมให้ธนาคารระงับการทำรายการคำสั่งดังกล่าวได้ทันที โดยธนาคารไม่จำต้องแจ้งให้ผู้ขอใช้บริการทราบล่วงหน้า จนกว่าธนาคารจะได้รับการยืนยันความถูกต้องในการทำรายการคำสั่งดังกล่าวจากผู้ขอใช้บริการแล้ว ผู้ขอใช้บริการจึงจะสามารถทำรายการคำสั่งดังกล่าวได้ต่อไป ทั้งนี้ เพื่อเป็นการป้องกันความเสียหายที่อาจจะเกิดขึ้นกับผู้ขอใช้บริการ โดยผู้ขอใช้บริการ</strong><strong><br /> ตกลงไม่ยกเหตุดังกล่าวขึ้นอ้างให้ธนาคารรับผิดชอบในความเสียหายใดๆ</strong></p>
<p>3.14 ในกรณีที่ธนาคารตรวจพบว่า มีข้อผิดพลาดจากการทำรายการใดๆ เกิดขึ้น อันเนื่องมาจากการใช้บริการ <br /> ผู้ขอใช้บริการตกลงยินยอมให้ธนาคารดำเนินการแก้ไข เปลี่ยนแปลงรายการที่ผิดพลาดนั้นให้ถูกต้องได้ทันที</p>
<p>ในกรณีที่ข้อผิดพลาดตามวรรคก่อนเป็นกรณีที่ธนาคารจะต้องคืนเงินให้แก่ผู้ขอใช้บริการ&nbsp; ผู้ขอใช้บริการตกลงให้ธนาคารโอนเงินคืนให้แก่ผู้ขอใช้บริการทันที และหากรายการที่ผิดพลาดดังกล่าวเป็นกรณีที่ผู้ขอใช้บริการจะต้องคืนเงินให้แก่ธนาคาร ผู้ขอใช้บริการยินยอมให้ธนาคารหักเงินตามจำนวนที่ผิดพลาดดังกล่าวจากบัญชีเงินฝากและบัญชีเงินฝากอื่นๆ ของผู้ขอใช้บริการที่มีอยู่กับธนาคารได้ทันที และหากบัญชีเงินฝากดังกล่าวมีเงินไม่เพียงพอที่จะให้ธนาคารหักสำหรับแก้ไขรายการที่ผิดพลาด ผู้ขอใช้บริการตกลงชดใช้ส่วนที่ขาดคืนให้แก่ธนาคารทันทีที่ธนาคารทวงถาม</p>
<p>3.15 ธนาคารอาจไม่สามารถให้บริการใดๆ ภายใต้ข้อตกลงนี้ได้เป็นการชั่วคราว ในกรณีที่ระบบของธนาคารขัดข้อง ได้รับความเสียหาย หรืออยู่ระหว่างการดูแล ปรับปรุง แก้ไข หรือมีเหตุสุดวิสัยเกิดขึ้น</p>
<p>3.16 ผู้ขอใช้บริการรับทราบว่า ข้อมูลต่างๆ ที่ผู้ขอใช้บริการได้รับจากธนาคารผ่านบริการภายใต้ข้อตกลงนี้ เช่น ข้อมูลเกี่ยวกับบัญชีเงินฝากใดๆ หรือการทำธุรกรรมใดกับบัญชีเงินฝากใดๆ อาจมิใช่ข้อมูลล่าสุด หรือมีรายละเอียดไม่ครบถ้วนและไม่อาจถือเป็นการรับรองข้อมูลโดยธนาคารหรือใช้ในการอ้างอิงใดๆ ได้ หากผู้ขอใช้บริการต้องการข้อมูลหรือรายละเอียดเพิ่มเติมหรือประสงค์จะให้ธนาคารรับรองข้อมูลหรือนำข้อมูลไปใช้อ้างอิงใดๆ โปรดติดต่อธนาคารโดยตรง</p>
<p>3.17 เมื่อผู้ขอใช้บริการได้ตกลงและยืนยันการทำธุรกรรมด้านการเงินผ่านช่องทางอิเล็กทรอนิกส์ตามขั้นตอนและวิธีการที่กำหนดไว้สำหรับการใช้บริการแต่ละประเภทแล้ว ไม่ว่าการตกลงและยืนยันดังกล่าวจะทำเป็น<br /> ลายลักษณ์อักษร กระทำผ่านทางระบบอินเทอร์เน็ต ทางโทรศัพท์ หรือในรูปแบบอื่นใด ผู้ขอใช้บริการและธนาคารตกลงให้ถือว่าการทำธุรกรรมดังกล่าวมีผลผูกพันผู้ขอใช้บริการทันทีที่ได้มีการตกลงและยืนยันดังกล่าว และผู้ขอใช้บริการตกลงให้ธนาคารดำเนินการตามคำสั่งหรือความตกลงและการยืนยันที่ได้รับจากผู้ขอใช้บริการโดยผู้ขอใช้บริการไม่จำต้องลงนามในเอกสารใดๆ เพื่อเป็นหลักฐานในการทำธุรกรรมนั้นอีก</p>
<p>3.18 <strong>ผู้ขอใช้บริการตกลงว่า ธนาคารไม่ต้องรับผิดชอบต่อผู้ขอใช้บริการในกรณีที่ธนาคารได้ปฏิบัติหรือละเว้นการปฏิบัติตามคำสั่งของผู้ขอใช้บริการในกรณีดังต่อไปนี้&nbsp; </strong></p>
<p>&nbsp;&nbsp;&nbsp;&nbsp;&nbsp;(1)&nbsp; <strong>ผู้ขอใช้บริการมีเงินในบัญชีเงินฝากไม่เพียงพอสำหรับการทำรายการ </strong></p>
<p>&nbsp;&nbsp;&nbsp;&nbsp;&nbsp;(2)&nbsp; <strong>ผู้ขอใช้บริการไม่มีหรือถูกระงับการใช้วงเงินสินเชื่อกับธนาคาร</strong></p>
<p>&nbsp;&nbsp;&nbsp;&nbsp;&nbsp;(3)&nbsp; <strong>การโอนเงินจะเป็นผลให้ยอดเงินในบัญชีเงินฝากเกินกว่าวงเงินสินเชื่อที่ตกลงไว้กับธนาคาร</strong></p>
<p>&nbsp;&nbsp;&nbsp;&nbsp;&nbsp;(4)&nbsp; <strong>ผู้ขอใช้บริการอยู่ระหว่างการดำเนินการทางกฎหมาย เช่น ธนาคารได้รับคำสั่งศาล </strong><strong><br /> เจ้าพนักงานพิทักษ์ทรัพย์ หรือเจ้าหน้าที่ที่มีอำนาจตามกฎหมาย หรือคำสั่งใดๆ จากหน่วยงานรัฐ ให้ยึด อายัด นำส่งหรือระงับการเคลื่อนไหวในบัญชีเงินฝาก</strong></p>
<p>&nbsp;&nbsp;&nbsp;&nbsp;&nbsp;(5)&nbsp; <strong>ธนาคารได้แจ้งให้ผู้ขอใช้บริการทราบถึงความขัดข้องของการโอนเงินอยู่แล้วก่อนหรือในขณะที่ทำรายการโอนเงิน</strong></p>
<p>&nbsp;&nbsp;&nbsp;&nbsp;&nbsp;(6)&nbsp; <strong>ธนาคารเห็นว่าการทำรายการนั้นๆ ให้แก่ผู้ขอใช้บริการจะเป็นเหตุให้ธนาคารปฏิบัติขัดต่อกฎ ระเบียบ คำสั่ง และ/หรือบทบัญญัติของกฎหมาย หรือหน่วยงานราชการที่มีอำนาจตามกฎหมาย</strong></p>
<p>&nbsp;&nbsp;&nbsp;&nbsp;&nbsp;(7)&nbsp; <strong>ผู้ขอใช้บริการปฏิบัติผิดเงื่อนไขหรือข้อตกลงกับธนาคาร</strong></p>
<p>&nbsp;&nbsp;&nbsp;&nbsp;&nbsp;(8)&nbsp; <strong>เป็นเหตุสุดวิสัย</strong></p>
<p>3.19 ในกรณีที่ธนาคารร้องขอให้ผู้ขอใช้บริการจัดทำหรือลงนามในเอกสารใดๆ เพิ่มเติม นอกเหนือจากการทำรายการผ่านช่องทางที่ธนาคารกำหนด โดยมีเหตุผลอันสมควรเพื่อประโยชน์การอำนวยความสะดวก และ/หรือความปลอดภัยในการใช้บริการของผู้ขอใช้บริการ ผู้ขอใช้บริการรับทราบและตกลงดำเนินการให้แก่ธนาคารทันทีที่ธนาคารร้องขอ</p>
<p>3.20&nbsp; ในกรณีที่ผู้ขอใช้บริการต้องการเปลี่ยนแปลงข้อมูลใดๆ ที่เกี่ยวกับการใช้บริการตามข้อตกลงนี้&nbsp; ผู้ขอใช้บริการจะต้องทำคำขอแก้ไขเปลี่ยนแปลงและยื่นต่อธนาคารที่สาขาของธนาคาร หรือดำเนินการผ่านช่องทางอื่นที่ธนาคารกำหนดสำหรับบริการประเภทนั้นๆ&nbsp;&nbsp; โดยธนาคารจะประกาศรายละเอียดและวิธีการทำธุรกรรมต่างๆ ตลอดจนข้อตกลงและเงื่อนไขการใช้บริการต่างๆ ไว้ในเว็บไซต์ และสาขาของธนาคาร ซึ่งผู้ขอใช้บริการมีหน้าที่จะต้องเข้าตรวจสอบรายละเอียดดังกล่าวอย่างสม่ำเสมอ</p>
<p>&nbsp;</p>
<h3><a name="_Toc381015778"></a><a name="_Toc337816867"></a><strong>4.&nbsp;&nbsp;&nbsp;&nbsp;&nbsp;&nbsp;&nbsp; </strong><strong>คำรับรองและคำยืนยัน</strong></h3>
<p>ผู้ขอใช้บริการตกลงให้ธนาคารทำการบันทึกการสนทนาทางโทรศัพท์หรืออุปกรณ์ในลักษณะเดียวกันรวมถึงการบันทึกข้อมูลการทำรายการอิเล็กทรอนิกส์ใดๆ&nbsp; โดยอาจมีหรือไม่มีเสียงอุปกรณ์เตือนโดยอัตโนมัติ และยินยอมให้ใช้เทปเสียงหรืออุปกรณ์ที่ใช้ในการบันทึกการสนทนาหรือบันทึกการทำรายการนั้นเป็นหลักฐานยืนยันเกี่ยวกับข้อเท็จจริงการทำคำสั่ง หรือการดำเนินการใดๆ เกี่ยวกับธุรกรรม หรือเกี่ยวข้องกับเอกสารธุรกรรมของผู้ขอใช้บริการ&nbsp; และให้ธนาคารมีสิทธิยึดถือปฏิบัติและดำเนินการตามคำสั่ง แนวทาง คำบอกกล่าวใดๆ ผ่านทางโทรศัพท์ ทางจดหมายอิเล็กทรอนิกส์ หรือผ่านวิธีการ หรือสื่อกลางใดๆตามที่ธนาคารและผู้ขอใช้บริการได้ตกลงกัน ซึ่งธนาคารเชื่อโดยสุจริตว่าได้ส่งมาจากผู้ขอใช้บริการหรือบุคคลผู้ซึ่งได้รับมอบอำนาจให้กระทำการแทนผู้ขอใช้บริการ ทั้งนี้ธนาคารอาจสอบถามข้อมูลต่างๆที่เกี่ยวข้องเพื่อยืนยันตัวตนของผู้ขอใช้บริการ หรืออำนาจของบุคคลที่ได้รับมอบอำนาจจากผู้ขอใช้บริการ (แต่ธนาคารไม่มีหน้าที่จะต้องดำเนินการดังกล่าว) และผู้ขอใช้บริการยอมรับและตกลงที่จะผูกพันตามคำสั่งดังกล่าวทุกประการโดยผู้ขอใช้บริการรับทราบและตกลงให้ธนาคาร (1) ใช้เทปบันทึกการสนทนาดังกล่าวหรือข้อความจากเทปบันทึกดังกล่าวได้เพื่อวัตถุประสงค์ใดๆ ตามที่ธนาคารเห็นว่าเหมาะสม (2) นำเทปบันทึกการสนทนาดังกล่าวหรือข้อความจากเทปบันทึกการสนทนาดังกล่าวมาใช้เป็นหลักฐานในการดำเนินการใดๆ เกี่ยวกับธุรกรรมหรือเกี่ยวข้องกับเอกสารธุรกรรมของผู้ขอใช้บริการ และ (3) เปิดเผยเทปบันทึกการสนทนาดังกล่าวหรือข้อความจากเทปบันทึก ทั้งนี้ เพื่อให้ธนาคารปฏิบัติตามที่กฎหมายกำหนด หรือปฏิบัติตามคำสั่งศาล หรือหน่วยงานราชการที่เกี่ยวข้องเพื่อใช้ในการดำเนินการเกี่ยวกับธุรกรรม หรือเกี่ยวข้องกับเอกสารธุรกรรมของผู้ขอใช้บริการในการปรับปรุงระบบการดำเนินงานใดๆ ของธนาคาร</p>
<p><a name="_Toc381015781"></a><a name="_Toc337816869"></a>&nbsp;</p>
<h3><strong>5.&nbsp;&nbsp;&nbsp;&nbsp;&nbsp;&nbsp;&nbsp; </strong><strong>ความรับผิด</strong><strong>ของธนาคาร</strong></h3>
<p>ธนาคารจะรับผิดชอบต่อความเสียหายที่เกิดขึ้นอันเนื่องมาจากการให้บริการตามข้อตกลงนี้หรือข้อตกลงและเงื่อนไขการใช้บริการแต่ละประเภทที่ผู้ขอใช้บริการพิสูจน์ได้ว่าเกิดจาก (ก) การกระทำโดยจงใจหรือประมาทเลินเล่อของธนาคาร (ข) ธนาคารมิได้ปฏิบัติตามคำสั่งระงับการโอนเงินที่มีข้อตกลงล่วงหน้า หรือระงับการใช้รหัสประจำตัวตามที่ระบุในข้อ 3.10 และต่อมาเกิดรายการโอนเงินขึ้น (ค) ธนาคารยังไม่ได้ส่งมอบรหัสประจำตัวให้แก่ผู้ขอใช้บริการและเกิดรายการโอนเงินโดยมิชอบขึ้น หรือ (ง) เกิดรายการโอนเงินโดยมิชอบและมิใช่ความผิดหรือการกระทำหรืองดเว้นการกระทำโดยจงใจหรือประมาทเลินเล่อของผู้ขอใช้บริการ ทั้งนี้ ธนาคารจะรับผิดชอบไม่เกินจำนวนเงินจากการทำรายการของผู้ขอใช้บริการในแต่ละรายการที่เกิดความเสียหายเท่านั้น&nbsp;</p>
<p>&nbsp;</p>
<h3><a name="_Toc381015794"></a><a name="_Toc337816881"></a><strong>6.&nbsp;&nbsp;&nbsp;&nbsp;&nbsp;&nbsp;&nbsp; </strong><strong>ค่าธรรมเนียมค่าใช้จ่าย</strong><strong> และการหักเงินจากบัญชีเงินฝาก</strong></h3>
<ul>
<li>ผู้ขอใช้บริการตกลงชำระค่าธรรมเนียมและค่าใช้จ่ายที่เกิดจากการใช้บริการที่เกี่ยวข้อง ตามอัตรา วิธีการชำระ และระยะเวลาที่กำหนดในข้อตกลงและเงื่อนไขการใช้บริการแต่ละประเภททั้งนี้ธนาคารมีสิทธิแก้ไข เปลี่ยนแปลง หรือเพิ่มเติม อัตราค่าธรรมเนียมและค่าใช้จ่ายจากการให้บริการตามข้อตกลงนี้ได้ โดยธนาคารจะประกาศอัตราค่าธรรมเนียมและค่าใช้จ่ายดังกล่าวให้แก่ผู้ขอใช้บริการทราบล่วงหน้าไม่น้อยกว่า 30 วัน โดยประกาศผ่านทางเว็บไซต์และปิดประกาศ ณ สาขาธนาคาร หรือวิธีการอื่นใดตามที่<a name="_Toc337816882"></a>ธนาคารกำหนด</li>
<li>ในกรณีที่ธนาคารมีหน้าที่ตามกฎหมาย (ไม่ว่าในหรือต่างประเทศ) (รวมถึงแต่ไม่จำกัดเพียงกฎหมายภาษีของสหรัฐอเมริกา (Foreign Account Tax Compliance Act (FATCA)) รวมทั้งข้อผูกพัน หรือข้อสัญญาใดๆที่ธนาคารได้เข้าทำกับหน่วยงานของรัฐ (ทั้งในและต่างประเทศ)(รวมถึงแต่ไม่จำกัดเพียงกฎหมายภาษีของสหรัฐอเมริกา (Foreign Account Tax Compliance Act (FATCA)) ที่จะต้องหักภาษี หรือหักเงินจากจำนวนเงินใดๆ หรือการชำระเงินใดๆที่ธนาคารจะต้องชำระให้แก่ผู้ขอใช้บริการผู้ขอใช้บริการตกลงให้ธนาคารมีสิทธิดำเนินการหักภาษี หรือหักจำนวนเงินดังกล่าว โดยธนาคารไม่มีหน้าที่รับผิดชอบชดเชยภาษี หรือคืนจำนวนเงินดังกล่าวแก่ผู้ขอใช้บริการ</li>
</ul>
<p>&nbsp;</p>
<h3><a name="_Toc381015795"></a><a name="_Toc381015793"></a><a name="_Toc337816880"></a><strong>7.&nbsp;&nbsp;&nbsp;&nbsp;&nbsp;&nbsp;&nbsp; </strong><strong>การเปิดเผยข้อมูล</strong></h3>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการตกลงให้ธนาคารเปิดเผยข้อมูล เอกสารธุรกรรมใด ๆ หรือข้อมูลที่จำเป็นต้องมีการเปิดเผยของผู้ขอใช้บริการให้แก่บุคคลอื่นได้ในกรณีที่กฎหมาย หรือกฎเกณฑ์ (ไม่ว่ากฎหมายไทยหรือกฎหมายต่างประเทศ) ประกาศ หรือระเบียบของทางราชการที่เกี่ยวข้องกับธนาคาร หรือความร่วมมือระหว่างประเทศตามที่ธนาคารเห็นสมควรหรือกฎหมายอื่นใดที่มีลักษณะเช่นเดียวกันกำหนดให้ธนาคารต้องเปิดเผย</p>
<h1>&nbsp;</h1>
<h3><a name="_Toc381015791"></a><a name="_Toc337816878"></a><strong>8.&nbsp;&nbsp;&nbsp;&nbsp;&nbsp;&nbsp;&nbsp; </strong><strong>การแก้ไขเพิ่มเติม</strong><strong> การระงับ และการยกเลิกการใช้บริการ</strong></h3>
<ul>
<li>เว้นแต่ข้อตกลงนี้จะระบุไว้เป็นอย่างอื่น ผู้ขอใช้บริการตกลงให้ธนาคารเปลี่ยนแปลงบริการหรือเงื่อนไขใดๆ ในข้อตกลงนี้ตลอดจนข้อตกลงและเงื่อนไขการใช้บริการแต่ละประเภท และคู่มือที่เกี่ยวข้องได้ตามที่ธนาคารเห็นสมควร โดยแจ้งให้ผู้ขอใช้บริการทราบล่วงหน้าไม่น้อยกว่า 15 วัน เป็นหนังสือทางไปรษณีย์ จดหมายอิเล็กทรอนิกส์ หรือข้อความผ่านโทรศัพท์มือถือ หรือแจ้งให้ทราบโดยการปิดประกาศให้ผู้ขอใช้บริการทราบ ณ สาขาหรือทางเว็บไซต์ หรือโดยวิธีการอื่นใดที่สามารถดำเนินการได้ ทั้งนี้ กรณีที่การเปลี่ยนแปลงดังกล่าวมีผลทำให้ผู้ขอใช้บริการต้องเสียค่าใช้จ่ายหรือมีภาระความรับผิดชอบเพิ่มขึ้น หากผู้ขอใช้บริการยังคงใช้บริการต่อไปหลังจากวันที่มีการเปลี่ยนแปลงดังกล่าวให้ถือว่าผู้ขอใช้บริการให้ความยินยอมและไม่คัดค้านการเปลี่ยนแปลงนั้น</li>
<li>ผู้ขอใช้บริการอาจระงับหรือยกเลิกการใช้บริการแต่ละประเภทได้ตามหลักเกณฑ์และเงื่อนไขที่ระบุไว้ในข้อตกลงและเงื่อนไขการใช้บริการแต่ละประเภท</li>
<li>ธนาคารอาจระงับหรือขอยกเลิกการใช้บริการแต่ละประเภทตามข้อตกลงนี้ได้ โดยแจ้งให้ผู้ขอใช้บริการทราบล่วงหน้าไม่น้อยกว่า 30 วัน</li>
</ul>
<p>&nbsp;</p>
<h3><strong>9.&nbsp;&nbsp;&nbsp;&nbsp;&nbsp;&nbsp;&nbsp; </strong><strong>อื่นๆ</strong></h3>
<ul>
<li>หากปรากฏว่าข้อกำหนดหรือเงื่อนไขส่วนใดส่วนหนึ่งที่ระบุในข้อตกลงนี้และ/หรือข้อตกลงและเงื่อนไขการใช้บริการฉบับใดๆ ที่เกี่ยวข้องไม่สมบูรณ์หรือไม่สามารถบังคับใช้ได้ธนาคารและผู้ขอใช้บริการตกลงให้ความไม่มีผลสมบูรณ์หรือไม่สามารถบังคับใช้ได้นั้นมีผลเฉพาะส่วนที่ไม่สามารถบังคับได้หรือไม่สมบูรณ์ดังกล่าว โดยให้ข้อกำหนดและเงื่อนไขส่วนที่เหลือยังคงสมบูรณ์และมีผลบังคับใช้ได้ต่อไป</li>
<li>ในกรณีที่ผู้ขอใช้บริการแก้ไขหรือเปลี่ยนแปลงข้อมูลใดๆ ที่เกี่ยวข้องกับผู้ขอใช้บริการผู้ขอใช้บริการตกลงแจ้งให้ธนาคารทราบเป็นหนังสือหรือตามวิธีการและช่องทางที่ธนาคารกำหนด พร้อมทั้งจัดส่งเอกสารประกอบการแก้ไข เปลี่ยนแปลงดังกล่าวให้แก่ธนาคารภายใน 7 วันนับแต่วันที่มีการแก้ไขหรือเปลี่ยนแปลงดังกล่าว</li>
<li>ผู้ขอใช้บริการตกลงให้ธนาคารมีสิทธิตรวจสอบรายละเอียด และ/หรือข้อมูลใดๆ ที่ผู้ขอใช้บริการได้ให้ไว้แก่ธนาคารอันเนื่องมาจากการใช้บริการตามข้อตกลงนี้ได้โดยไม่ต้องขอความยินยอมจากผู้ขอใช้บริการอีก</li>
<li>เอกสาร หนังสือ หรือการบอกกล่าวใดๆ ที่ธนาคารได้จัดส่งให้แก่ผู้ขอใช้บริการตามที่อยู่ที่อยู่จดหมายอิเล็กทรอนิกส์ หมายเลขโทรศัพท์มือถือ หรือช่องทางอิเล็กทรอนิกส์อื่นๆ ตามที่ผู้ขอใช้บริการได้ให้ไว้แก่ธนาคารล่าสุดให้ถือว่าธนาคารได้ส่งให้แก่ผู้ขอใช้บริการโดยชอบแล้ว</li>
<li>ผู้ขอใช้บริการตกลงรับข้อมูล การติดต่อ การสอบถาม หรือการแจ้งข้อมูลใดๆ จากธนาคาร ตามรูปแบบที่ธนาคารเห็นสมควร ซึ่งรวมถึงแต่ไม่จำกัดเฉพาะการแจ้งข้อมูลผ่านทางเว็บไซต์ หรือปิดประกาศ ณ สาขาของธนาคาร หรือผ่านระบบอิเล็กทรอนิกส์ ระบบสื่อสาร หรือโทรศัพท์มือถือตามหมายเลขที่ผู้ขอใช้บริการได้ให้ไว้แก่ธนาคาร</li>
<li>ผู้ขอใช้บริการตกลงให้ข้อตกลงและเงื่อนไขการใช้บริการแต่ละประเภททุกฉบับที่แนบท้ายข้อตกลงนี้ คู่มือและรายละเอียดบริการที่เกี่ยวข้อง(รวมถึงที่จะมีการแก้ไขเพิ่มเติมต่อไป (หากมี))เป็นส่วนหนึ่งของข้อตกลงนี้ด้วยหากมีข้อความใดในข้อตกลงนี้ขัดหรือแย้งกับข้อความในข้อตกลงและเงื่อนไขการใช้บริการแต่ละประเภท ผู้ขอใช้บริการตกลงและรับทราบว่าข้อความตามข้อตกลงและเงื่อนไขการใช้บริการแต่ละประเภทจะใช้เป็นหลักในการบังคับและตีความ</li>
<li>การที่ธนาคารไม่ได้เรียกให้ผู้ขอใช้บริการปฏิบัติตามเอกสารธุรกรรม หรือเรียกให้ปฏิบัติตามเอกสารธุรกรรมล่าช้า ไม่ถือเป็นการสละสิทธิหรือการได้รับการชดใช้หรือสละซึ่งข้อตกลงใดๆ ในเอกสารธุรกรรม</li>
</ul>
<p>&nbsp;</p>
<p>&nbsp;</p>
<p>&nbsp;</p>
<table width="100%">
<tbody>
<tr>
<td>
<p>เอกสารแนบ 1</p>
</td>
</tr>
</tbody>
</table>
<h1>ข้อตกลงและเงื่อนไขการใช้บริการบัตรอิเล็กทรอนิกส์</h1>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; บริการบัตรอิเล็กทรอนิกส์ (ตามที่ได้นิยามไว้ด้านล่าง) เป็นหนึ่งในบริการด้านการเงินผ่านช่องทางอิเล็กทรอนิกส์ของธนาคาร &nbsp;และอยู่ภายใต้ข้อตกลงและเงื่อนไขเกี่ยวกับการใช้บริการด้านการเงินผ่านช่องทางอิเล็กทรอนิกส์ (&ldquo;<strong>ข้อตกลงหลัก</strong>&rdquo;)</p>
<ol>
<li><strong>คำนิยาม</strong></li>
</ol>
<p>ในข้อตกลงนี้ คำว่า</p>
<ul>
<li><strong> &ldquo;บริการบัตรอิเล็กทรอนิกส์&rdquo;</strong>หมายถึง บริการทางการเงินที่ใช้คู่กับบัตรอิเล็กทรอนิกส์ ซึ่งประกอบด้วยบริการสอบถามยอดเงินคงเหลือในบัญชีเงินฝาก เบิกถอนเงินสด โอนเงิน ชำระค่าสินค้าและ/หรือบริการ ตลอดจนการทำรายการอื่นๆ ที่ธนาคารจะจัดให้มีขึ้นต่อไป</li>
<li><strong>&ldquo;บัตรอิเล็กทรอนิกส์&rdquo;</strong> หมายถึง บัตรพลาสติกที่มีแถบแม่เหล็กหรือชิปสำหรับบันทึกข้อมูลผู้ขอใช้บริการและข้อมูลบัญชีเงินฝากที่ธนาคารได้ออกให้แก่ผู้ขอใช้บริการ ซึ่งประกอบไปด้วย บัตรเอทีเอ็ม บัตรเดบิต และบัตรประเภทอื่นๆ ที่ธนาคารจะจัดให้มีขึ้นต่อไป (หากไม่กล่าวถึงบัตรประเภทใดประเภทหนึ่งโดยเฉพาะเจาะจงจะรวมเรียกว่า <strong>&ldquo;บัตรอิเล็กทรอนิกส์&rdquo;</strong>)</li>
<li><strong>&ldquo;บัตรเอทีเอ็ม&rdquo;</strong> หมายถึง บัตรอิเล็กทรอนิกส์สำหรับประกอบการสอบถามยอดเงินคงเหลือในบัญชีเงินฝาก เบิกถอนเงินสด โอนเงิน ตลอดจนทำรายการอื่นๆ ที่ธนาคารจะจัดให้มีขึ้นต่อไป โดยผ่านเครื่องถอนเงินอัตโนมัติหรือช่องทางการให้บริการอื่นๆที่ธนาคารกำหนด</li>
<li><strong> &ldquo;บัตรเดบิต&rdquo;</strong> หมายถึง บัตรอิเล็กทรอนิกส์สำหรับประกอบการสอบถามยอดเงิน คงเหลือในบัญชีเงินฝากเบิกถอนเงินสดโอนเงินชำระค่าสินค้าและ/หรือบริการ ตลอดจนการทำรายการอื่นๆที่ธนาคารจะจัดให้มีขึ้นต่อไป โดยผ่านเครื่องถอนเงิน อัตโนมัติ หรือเครื่องรูดบัตร หรือช่องทางการให้บริการอื่นๆ ที่ธนาคารกำหนด</li>
<li><strong> &ldquo;เครื่องถอนเงินอัตโนมัติ&rdquo; </strong>หมายถึง เครื่องเบิกถอนเงินสดเครื่องฝากเงินสด รวมถึงเครื่องมืออื่นใดที่เกี่ยวข้องกับการใช้บริการบัตรอิเล็กทรอนิกส์ที่ธนาคารหรือสถาบันการเงินอื่นได้จัดให้มีขึ้น</li>
<li>&ldquo;<strong>คู่มือ</strong>&rdquo; หมายถึง คู่มือสำหรับการใช้บริการบัตรอิเล็กทรอนิกส์ ที่มีอยู่ ณ วันที่ผู้ใช้บริการแสดงความประสงค์ในการใช้บริการ รวมถึงที่จะมีการแก้ไขเพิ่มเติมต่อไป ซึ่งถือเป็นส่วนหนึ่งของข้อตกลงนี้โดยผู้ขอใช้บริการสามารถตรวจสอบคู่มือได้ผ่านทางเว็บไซต์หัวข้อบัตรและ/หรือช่องทางอื่นที่ธนาคารจะได้กำหนดและแจ้งให้ทราบต่อไป</li>
</ul>
<p><strong>&nbsp; </strong> คำนิยามใดที่มิได้ระบุในข้อตกลงนี้ ผู้ขอใช้บริการตกลงให้นำคำนิยามที่ระบุไว้ในข้อตกลงหลักมาใช้บังคับ ทั้งนี้ หากมีคำนิยามใดในข้อตกลงหลักขัดหรือแย้งกับคำนิยามในข้อตกลงนี้ให้ใช้บังคับตามคำนิยามในข้อตกลงนี้</p>
<ol start="2">
<li><strong>เงื่อนไขการใช้บริการ</strong></li>
</ol>
<p>2.1 ผู้ขอใช้บริการรับทราบว่า บัตรอิเล็กทรอนิกส์เป็นกรรมสิทธิ์ของธนาคาร</p>
<p>2.2 ผู้ขอใช้บริการสามารถใช้บริการบัตรอิเล็กทรอนิกส์ได้ทุกวันตลอด 24 ชั่วโมง</p>
<p>2.3 ในการใช้บริการบัตรอิเล็กทรอนิกส์แต่ละครั้ง ผู้ขอใช้บริการจะต้องปฏิบัติตามรายละเอียดและวิธีการที่กำหนดไว้ในคู่มือและจะต้องไม่ใช้บัตรอิเล็กทรอนิกส์เพื่อวัตถุประสงค์ใดๆ อันเป็นการขัดหรือฝ่าฝืนต่อกฎหมาย</p>
<p>2.4 ผู้ขอใช้บริการสามารถใช้บริการต่างๆ ผ่านบัตรอิเล็กทรอนิกส์ได้ไม่จำกัดจำนวนครั้ง ภายในยอดเงินคงเหลือในบัญชีเงินฝาก และไม่เกินวงเงินสูงสุดที่ผู้ขอใช้บริการกำหนดสำหรับการใช้บัตรอิเล็กทรอนิกส์ต่อวันของบัตรแต่ละประเภท ซึ่งจะต้องไม่เกินวงเงินสูงสุดที่ธนาคารประกาศกำหนด</p>
<p>2.5 ในการใช้บริการบัตรอิเล็กทรอนิกส์กับเครื่องถอนเงินอัตโนมัติหรือเครื่องรูดบัตร ผู้ขอใช้บริการจะต้องใช้บัตรอิเล็กทรอนิกส์ร่วมกับรหัสประจำตัวตามที่กำหนดในคู่มือในการทำรายการที่เครื่องถอนเงินอัตโนมัติหรือเครื่องรูดบัตรทุกครั้ง ทั้งนี้ ผู้ขอใช้บริการสามารถเปลี่ยนรหัสประจำตัวได้โดยติดต่อที่สาขาธนาคาร หรือดำเนินการผ่านช่องทางอื่นที่ธนาคารได้จัดให้มีขึ้น</p>
<p>2.6 &nbsp; <strong>ในกรณีที่ผู้ขอใช้บริการใส่รหัสประจำตัวผิดติดต่อกันตามจำนวนครั้งที่ธนาคารกำหนด ไม่ว่าจะเป็นการใช้บริการที่เครื่องถอนเงินอัตโนมัติ เครื่องรูดบัตรหรือช่องทางอื่นที่ธนาคารจัดขึ้นโดยกำหนดให้ใช้รหัสประจำตัวเป็นส่วนหนึ่งในการพิสูจน์ตัวตนก่อนการใช้บริการผ่านช่องทางดังกล่าว ผู้ขอใช้บริการจะไม่สามารถทำรายการใดๆ ผ่านบัตรอิเล็กทรอนิกส์ดังกล่าวได้ จนกว่าผู้ขอใช้บริการจะทำการติดต่อมาที่</strong><strong>สาขาธนาคารและดำเนินการตามขั้นตอนที่ธนาคารกำหนด</strong></p>
<p>2.7&nbsp; เมื่อธนาคารได้รับข้อมูลการใช้บัตรอิเล็กทรอนิกส์เพื่อการเบิกถอนเงินสด โอนเงินหรือชำระค่าสินค้า และ/หรือบริการแล้ว&nbsp; ธนาคารจะดำเนินการตามข้อมูลที่ได้รับดังกล่าวทันทีที่ธนาคารได้ตรวจสอบข้อมูลเกี่ยวกับการใช้บัตรอิเล็กทรอนิกส์ดังกล่าวครบถ้วนเรียบร้อยแล้ว</p>
<p>อนึ่ง เมื่อธนาคารดำเนินการตามที่ระบุในวรรคก่อนแล้ว ผู้ขอใช้บริการจะได้รับหลักฐานการทำรายการ เว้นแต่ผู้ขอใช้บริการแจ้งความประสงค์ขณะทำรายการว่าไม่ประสงค์จะรับหลักฐานการทำรายการหรือได้รับทราบเป็นการล่วงหน้าแล้วว่าจะไม่ได้รับหลักฐานการทำรายการดังกล่าว (ไม่ว่าจากธนาคารหรือจากผู้ให้บริการที่เกี่ยวข้องกับช่องทางอิเล็กทรอนิกส์ เช่น ใบบันทึกรายการในเครื่องถอนเงินอัตโนมัติหมด) หรือเป็นเหตุสุดวิสัย ทั้งนี้ ผู้ขอใช้บริการสามารถตรวจสอบความถูกต้องของรายการได้จากหลักฐานการทำรายการ และ/หรือ ใบแจ้งรายการเคลื่อนไหวของบัญชี(Statement)</p>
<p>2.8&nbsp; ในกรณีที่ผู้ขอใช้บริการสั่งซื้อสินค้าหรือใช้บริการโดยแจ้งความประสงค์ขอชำระค่าสินค้าหรือค่าบริการ ด้วยวิธีการแจ้งหมายเลขบัตรเดบิตด้วยวาจาหรือลายลักษณ์อักษรให้ผู้ขายสินค้าหรือผู้ให้บริการทำการเรียกเก็บเงินจากธนาคาร ผู้ขอใช้บริการตกลงรับทราบตามเงื่อนไขดังนี้</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ก) &nbsp;&nbsp; หากผู้ขอใช้บริการทักท้วงว่าไม่ได้เป็นผู้สั่งซื้อสินค้าหรือไม่ได้เป็นผู้ขอรับบริการจากผู้ขายหรือผู้ให้บริการ&nbsp; ธนาคารจะคืนเงินให้แก่ผู้ขอใช้บริการทันที เว้นแต่ธนาคารจะพิสูจน์ได้ว่าภาระหนี้ที่เกิดขึ้นเป็นการกระทำของผู้ขอใช้บริการเอง ในกรณีนี้ธนาคารมีสิทธิเรียกเงินจำนวนดังกล่าวคืนจากผู้ขอใช้บริการได้</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ข)&nbsp;&nbsp;&nbsp; ผู้ขอใช้บริการมีสิทธิขอยกเลิกการซื้อสินค้าหรือรับบริการภายใน 45 วัน นับตั้งแต่วันที่สั่งซื้อหรือขอรับบริการ หรือภายในระยะเวลา 30 วัน นับตั้งแต่วันถึงกำหนดการส่งมอบสินค้าหรือบริการในกรณีที่มีการกำหนดระยะเวลาส่งมอบสินค้าหรือบริการเป็นลายลักษณ์อักษร ถ้าผู้ขอใช้บริการพิสูจน์ได้ว่าไม่ได้รับสินค้าหรือไม่ได้รับบริการ หรือได้รับแต่ไม่ตรงตามกำหนดเวลา หรือได้รับแล้วแต่ไม่ครบถ้วน หรือชำรุดบกพร่อง หรือไม่ถูกต้องตรงตามวัตถุประสงค์ ธนาคารจะคืนเงินให้แก่ผู้ขอใช้บริการภายใน 30 วัน (กรณีสั่งซื้อสินค้าหรือบริการภายในประเทศ) หรือภายใน 60 วัน (กรณีสั่งซื้อสินค้าหรือบริการจากต่างประเทศ) นับตั้งแต่วันที่ผู้ขอใช้บริการแจ้งธนาคาร</p>
<p>2.9&nbsp; ในกรณีที่มีการใช้บัตรเดบิตเพื่อชำระค่าสินค้าและ/หรือบริการ เมื่อผู้ขอใช้บริการตกลงและยืนยันการใช้บัตรเดบิตเรียบร้อยแล้ว ให้ถือว่าการทำธุรกรรมดังกล่าวมีผลผูกพัน<br /> ผู้ขอใช้บริการทันทีที่มีการตกลงและยืนยันการใช้บัตรเดบิต โดยผู้ขอใช้บริการยินยอมให้ธนาคารหักเงินจากบัญชีเงินฝากได้ทันทีตามข้อมูลที่ธนาคารได้รับผ่านเครื่องรูดบัตร หรือข้อมูลที่เรียกเก็บมาจากผู้ขายสินค้าหรือผู้ให้บริการโดยผู้ขอใช้บริการไม่จำต้องให้ความยินยอมหรือลงนามในเอกสารใดๆ เพิ่มเติมอีก</p>
<p>2.10 ในกรณีที่ผู้ขอใช้บริการใช้บัตรอิเล็กทรอนิกส์เบิกถอนเงินสดและ/หรือชำระค่าสินค้า และ/หรือบริการในต่างประเทศเป็นสกุลเงินตราต่างประเทศผู้ขอใช้บริการรับทราบว่าจำนวนเงินที่เกิดจากการเบิกถอนและ/หรือชำระค่าสินค้า และ/หรือบริการนั้นๆจะต้องถูกเปลี่ยนมาเป็นสกุลเงินบาทโดยใช้อัตราแลกเปลี่ยนณวันที่ผู้ขอใช้บริการทำธุรกรรมดังกล่าวข้างต้น โดยอ้างอิงอัตราแลกเปลี่ยนกลางตามที่UnionPay กำหนด(ผู้ขอใช้บริการสามารถตรวจสอบอัตราแลกเปลี่ยนดังกล่าวได้ที่ http://www.unionpayintl.com/cardholderServ/serviceCenter/rate?language=en)และตกลงให้ธนาคารคิดค่าความเสี่ยงจากการแปลงสกุลเงินในอัตราไม่เกินร้อยละ2.5ของยอดเงินที่เบิกถอนและ/หรือ ชำระค่าสินค้าและ/หรือบริการที่เกิดขึ้น</p>
<p>2.11 ในกรณีที่มีการใช้บัตรเดบิตและผู้ขอใช้บริการประสงค์จะขอรับใบแจ้งรายการใช้บัตรเดบิตโดยแจ้งเป็นลายลักษณ์อักษรต่อธนาคารเพื่อขอรับใบแจ้งรายการใช้บัตรในรูปแบบเอกสารหรือรูปแบบอื่นใดตามที่ธนาคารกำหนดหากผู้ขอใช้บริการพบว่าใบแจ้งรายการใช้บัตรเดบิตที่ได้รับจากธนาคารไม่ถูกต้องจะต้องแจ้งทักท้วงภายใน 10 <br /> วันทำการนับแต่วันที่ผู้ขอใช้บริการได้รับใบแจ้งรายการใช้บัตรเดบิตดังกล่าว เว้นแต่<br /> ผู้ขอใช้บริการพิสูจน์ได้ว่ารายการค่าใช้จ่ายในใบแจ้งรายการใช้บัตรเดบิตบางรายการ<br /> ไม่ถูกต้อง และไม่ได้เป็นความผิดหรือความบกพร่องของผู้ขอใช้บริการ แต่ทั้งนี้ ผู้ขอใช้บริการต้องทำการทักท้วงภายในระยะเวลาไม่เกิน 60 วัน นับตั้งแต่วันที่ผู้ขอใช้บริการได้รับใบแจ้งรายการใช้บัตรเดบิต</p>
<p>&nbsp;&nbsp;&nbsp;&nbsp;&nbsp;&nbsp; อนึ่ง ในกรณีที่ผู้ขอใช้บริการประสงค์จะขอเปลี่ยนแปลงรูปแบบการรับใบแจ้งรายการใช้บัตรเดบิต ผู้ขอใช้บริการตกลงแจ้งให้ธนาคารทราบเป็นลายลักษณ์อักษรล่วงหน้าไม่น้อยกว่า 30 วัน และปฏิบัติตามขั้นตอนที่ธนาคารกำหนด&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>2.12 ธนาคารไม่รับผิดชอบไม่ว่ากรณีใดๆ ในกรณีที่ผู้ขายสินค้าหรือผู้ให้บริการไม่ยินยอมรับบัตรเดบิตหรือไม่ให้ผู้ขอใช้บริการใช้บัตรเดบิต ณ สถานประกอบการนั้นๆ</p>
<p>2.13ผู้ขอใช้บริการรับทราบว่าบัตรอิเล็กทรอนิกส์มีอายุการใช้งานตามที่ระบุไว้หน้าบัตรอิเล็กทรอนิกส์ ในกรณีที่ผู้ขอใช้บริการประสงค์จะใช้บัตรอิเล็กทรอนิกส์ต่อไปเมื่อบัตรครบกำหนดอายุการใช้งานดังกล่าวแล้วผู้ขอใช้บริการตกลงแจ้งให้ธนาคารทราบล่วงหน้าก่อนวันที่บัตรอิเล็กทรอนิกส์เดิมหมดอายุไม่น้อยกว่า 30 วัน เพื่อขอออกบัตรอิเล็กทรอนิกส์ใหม่ทดแทนบัตรอิเล็กทรอนิกส์เดิมที่จะหมดอายุลงโดยติดต่อที่สาขาธนาคาร หรือผ่านทางช่องทางอื่นที่ธนาคารได้จัดให้มีขึ้น</p>
<p>ทั้งนี้ หากผู้ขอใช้บริการไม่ติดต่อธนาคารภายในระยะเวลาตามที่ระบุในวรรคก่อนให้ถือว่าผู้ขอใช้บริการไม่ประสงค์จะใช้บริการบัตรอิเล็กทรอนิกส์อีกต่อไปเมื่อบัตรอิเล็กทรอนิกส์ครบกำหนดอายุการใช้งาน และเมื่อครบระยะเวลาดังกล่าวแล้ว ผู้ขอใช้บริการจะไม่สามารถใช้บริการบัตรอิเล็กทรอนิกส์ได้อีก ไม่ว่าทางช่องทางใดๆ</p>
<p>2.14 ในกรณีที่บัตรอิเล็กทรอนิกส์สูญหาย หรือถูกโจรกรรม ผู้ขอใช้บริการจะต้องติดต่อธนาคารทันทีเพื่อระงับการใช้บัตรอิเล็กทรอนิกส์ตามข้อ 4.1 โดยธนาคารจะดำเนินการระงับการใช้บัตรอิเล็กทรอนิกส์ดังกล่าวให้แก่ผู้ขอใช้บริการตามที่กำหนดไว้ในข้อ 4.2</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ทั้งนี้ ในกรณีที่ผู้ขอใช้บริการเพิกเฉยไม่แจ้งต่อธนาคารตามที่ระบุในวรรคก่อน หรือ<br /> ผู้ขอใช้บริการแจ้งต่อธนาคารแล้วแต่การระงับการใช้บัตรอิเล็กทรอนิกส์ยังไม่สมบูรณ์เสร็จสิ้นและมีความเสียหายใดๆ เกิดขึ้นในช่วงระยะเวลาดังกล่าว ผู้ขอใช้บริการตกลงรับผิดชอบในความเสียหายที่เกิดขึ้นทั้งหมดแต่เพียงผู้เดียว</p>
<ol start="3">
<li><strong>ค่าธรรมเนียมและค่าใช้จ่ายต่างๆ</strong></li>
</ol>
<p><strong>&nbsp;&nbsp;&nbsp;&nbsp; </strong>ผู้ขอใช้บริการตกลงชำระค่าธรรมเนียมแรกเข้าค่าธรรมเนียมรายปี ค่าธรรมเนียมออกบัตรใหม่ ค่าธรรมเนียมการถอนเงินค่าธรรมเนียมสอบถามยอดเงิน และค่าธรรมเนียมการโอนเงินจากเครื่องถอนเงินอัตโนมัติ ตลอดจนค่าธรรมเนียมอื่นๆ ที่เกี่ยวข้องกับการใช้บริการบัตรอิเล็กทรอนิกส์ตามข้อตกลงนี้ ตามอัตราและเงื่อนไขที่ธนาคารประกาศกำหนด โดยผู้ขอใช้บริการตกลงให้ธนาคารมีสิทธิหักเงินค่าธรรมเนียมดังกล่าวจากบัญชีเงินฝากและบัญชีเงินฝากอื่นๆ ของผู้ขอใช้บริการที่มีอยู่กับธนาคารได้ทันที โดยไม่ต้องแจ้งให้ผู้ขอใช้บริการทราบล่วงหน้าและในกรณีที่บัญชีเงินฝากดังกล่าวมีเงินไม่เพียงพอให้ธนาคารหักเพื่อชำระค่าธรรมเนียมดังกล่าว ผู้ขอใช้บริการตกลงชำระเงินในส่วนที่ขาดให้แก่ธนาคารทันทีที่ธนาคารทวงถาม</p>
<ol start="4">
<li><strong>การระงับและการยกเลิกการใช้บริการ</strong></li>
</ol>
<p><strong>&nbsp;&nbsp;&nbsp;&nbsp; </strong>4.1&nbsp; ผู้ขอใช้บริการสามารถขอระงับการใช้บัตรอิเล็กทรอนิกส์ชั่วคราวหรือยกเลิกการใช้บัตรอิเล็กทรอนิกส์ได้ โดยติดต่อที่สาขาธนาคารภายในเวลาทำการของสาขาที่เกี่ยวข้องหรือ KKP Contact Center หมายเลขโทรศัพท์ 02 165 5555 ได้ตลอด 24 ชั่วโมง หรือโดยวิธีการอื่นที่ธนาคารจะได้กำหนดและแจ้งให้ทราบตามวิธีการที่สมควร</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 4.2&nbsp; ในกรณีขอระงับการใช้บัตรอิเล็กทรอนิกส์ชั่วคราว ธนาคารจะระงับการใช้บัตรอิเล็กทรอนิกส์ภายในเวลาไม่เกิน 5 นาที นับแต่เวลาที่ได้รับแจ้งขอระงับดังกล่าว โดย<br /> ผู้ขอใช้บริการไม่ต้องรับผิดชอบในภาระหนี้ใดๆ ที่เกิดขึ้นอันเนื่องมาจากการใช้บัตรอิเล็กทรอนิกส์ภายหลังครบกำหนดเวลาระงับการให้บริการตามที่ระบุข้างต้น เว้นแต่ธนาคารพิสูจน์ได้ว่าภาระหนี้ที่เกิดขึ้นเป็นการกระทำหรืองดเว้นการกระทำของผู้ขอใช้บริการ หรือที่ผู้ขอใช้บริการยินยอมให้กระทำขึ้น</p>
<p>&nbsp;&nbsp;&nbsp;&nbsp;&nbsp; 4.3&nbsp; ในกรณีขอยกเลิกการใช้บัตรอิเล็กทรอนิกส์ ผู้ขอใช้บริการต้องส่งคืนบัตรอิเล็กทรอนิกส์ให้แก่ธนาคารทันทีที่ยกเลิกการใช้บริการจึงจะมีสิทธิได้รับคืนค่าธรรมเนียมการใช้บริการที่ธนาคารได้เรียกเก็บไว้แล้ว ตามส่วนของระยะเวลาที่ยังไม่ได้ใช้บริการ&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;&nbsp;&nbsp;&nbsp;&nbsp; 4.4&nbsp; ในกรณีที่ผู้ขอใช้บริการแจ้งให้ธนาคารยกเลิกบัตรอิเล็กทรอนิกส์เนื่องจากบัตรสูญหาย หรือถูกโจรกรรมแล้วหากต่อมามีบุคคลใดบุคคลหนึ่งนำบัตรอิเล็กทรอนิกส์ดังกล่าวไปใช้&nbsp; ผู้ขอใช้บริการตกลงให้ธนาคารมีสิทธิยึดบัตรอิเล็กทรอนิกส์ดังกล่าวได้ทันที</p>
<p>&nbsp;</p>
<ol start="5">
<li><strong>อื่นๆ</strong>
<ul>
<li>ผู้ขอใช้บริการตกลงว่าธนาคารอาจเปลี่ยนแปลงหรือแก้ไขเพิ่มเติมเงื่อนไขการใช้บริการบัตรอิเล็กทรอนิกส์ อัตราดอกเบี้ย อัตราเบี้ยปรับ อัตราค่าธรรมเนียมและค่าใช้จ่ายในข้อตกลงนี้ และ/หรือคู่มือได้โดยแจ้งให้ผู้ขอใช้บริการทราบเป็นลายลักษณ์อักษรล่วงหน้าไม่น้อยกว่า 30 วัน ก่อนมีผลใช้บังคับ เว้นแต่ในกรณีเร่งด่วน ผู้ขอใช้บริการตกลงให้ธนาคารแจ้งให้ทราบเป็นลายลักษณ์อักษรโดยส่งไปยังที่อยู่ของผู้ขอใช้บริการที่ได้ให้ไว้แก่ธนาคารล่าสุดล่วงหน้าไม่น้อยกว่า 15 วัน ก่อนมีผลใช้บังคับ หรือประกาศให้ทราบทางหนังสือพิมพ์รายวันภาษาไทยที่แพร่หลายในประเทศ ล่วงหน้าไม่น้อยกว่า 15 วัน ก่อนมีผลใช้บังคับ โดยในกรณีประกาศทางหนังสือพิมพ์ธนาคารจะแจ้งให้ผู้ขอใช้บริการทราบเป็นลายลักษณ์อักษรซ้ำอีกครั้งหนึ่ง</li>
</ul>
</li>
</ol>
<p>&nbsp;&nbsp; ทั้งนี้ ในกรณีที่การเปลี่ยนแปลงตามที่ระบุในวรรคก่อนซึ่งเป็นประโยชน์หรือลด ภาระแก่ผู้ขอใช้บริการที่กำหนดให้มีผลใช้บังคับได้ทันที ธนาคารจะแจ้งให้ผู้ขอใช้&nbsp;&nbsp;&nbsp;&nbsp; บริการทราบภายใน 30 วัน หลังมีผลใช้บังคับ</p>
<ul>
<li>ในกรณีที่ผู้ขอใช้บริการเลือกใช้บัตรอิเล็กทรอนิกส์ประเภทที่ได้รับสิทธิพิเศษเพิ่มเติมตามเงื่อนไขที่ธนาคารหรือบุคคลผู้ให้สิทธิพิเศษกำหนด (เช่น การประกันวินาศภัยบางประเภท) ผู้ขอใช้บริการรับทราบว่าหลักเกณฑ์ เงื่อนไข ข้อตกลง ความคุ้มครอง หรือสิทธิประโยชน์ต่างๆ ให้เป็นไปตามเอกสาร หรือข้อตกลงอื่นใดที่ธนาคาร หรือบุคคลผู้ให้สิทธิพิเศษดังกล่าวกำหนด</li>
<li>ในกรณีที่ผู้ขอใช้บริการต้องการสอบถามข้อมูลเกี่ยวกับบัตรอิเล็กทรอนิกส์ หรือร้องเรียนการใช้บริการ สามารถติดต่อได้ที่สาขาของธนาคาร หรือ KKP Contact Center หมายเลขโทรศัพท์ 02 165 5555 หรือหมายเลขโทรศัพท์อื่นและ/หรือช่องทางอื่นที่ธนาคารจะได้กำหนดและแจ้งให้ทราบต่อไป</li>
</ul>
<p>&nbsp;</p>
<p><strong><br /> </strong></p>
<p><strong>ข้อตกลงและเงื่อนไขการใช้บริการ</strong><strong> KKe-Banking</strong></p>
<table width="100%">
<tbody>
<tr>
<td>
<p>เอกสารแนบ 2</p>
</td>
</tr>
</tbody>
</table>
<p>บริการ KK e-Banking (ตามที่ได้นิยามไว้ด้านล่าง) เป็นหนึ่งในบริการด้านการเงินผ่านช่องทางอิเล็กทรอนิกส์ของธนาคาร และอยู่ภายใต้ข้อตกลงและเงื่อนไขเกี่ยวกับการใช้บริการด้านการเงินผ่านช่องทางอิเล็กทรอนิกส์ (&ldquo;<strong>ข้อตกลงหลัก</strong>&rdquo;)</p>
<ol>
<li><strong>คำนิยาม</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ในข้อตกลงนี้ คำว่า</p>
<ul>
<li><strong>&ldquo;</strong><strong>บริการ</strong><strong>KKe</strong><strong>-</strong><strong>Banking</strong><strong>&rdquo;</strong> หมายถึง บริการของธนาคารผ่านเครือข่ายอินเทอร์เน็ต ซึ่งประกอบด้วยบริการโอนเงิน บริการชำระค่าสินค้าและบริการ บริการเปลี่ยนระยะเวลาฝากประจำ บริการเรียกดูข้อมูลบัญชี บริการลงทะเบียน KK พร้อมเพย์บริการเตือนเพื่อจ่าย (PayAlert) บริการชำระเงินด้วย QR Code (QR Code Payment) บริการด้านกองทุนรวม (Mutual Fund) และบริการอื่นๆ ที่ธนาคารจะจัดให้มีขึ้นต่อไป โดยสามารถเข้าใช้บริการได้ผ่านPlatform ของ KK และ Platform ของ Phatra</li>
<li><strong>&ldquo;</strong><strong>ระบบ </strong><strong>K</strong><strong>K</strong><strong>e</strong><strong>-</strong><strong>Bankin</strong><strong>g&rdquo;</strong> หมายถึง ระบบที่ธนาคารได้จัดให้มีขึ้นสำหรับบริการ KK e-Banking</li>
<li>&ldquo;<strong>Platform ของ KK</strong>&rdquo; หมายถึง ช่องทางการให้บริการทำธุรกรรมทางการเงินของธนาคาร เช่น เว็บไซต์และ KK e-Banking Mobile Application รวมถึงช่องทางอิเล็กทรอนิกส์อื่นๆ ที่ธนาคารจัดให้มีขึ้น</li>
<li><strong>&ldquo;</strong><strong>Platform ของ Phatra&rdquo;</strong>หมายถึง ช่องทางการให้บริการทำธุรกรรมทางการเงินของบริษัทหลักทรัพย์ภัทร จำกัด (มหาชน) (&ldquo;บริษัทหลักทรัพย์ภัทร&rdquo;) เช่น เว็บไซต์ PhatraEdge และ PhatraEdge Mobile Application รวมถึงช่องทางอิเล็กทรอนิกส์อื่นๆ ที่บริษัทหลักทรัพย์ภัทรจัดให้มีขึ้นและธนาคารได้แจ้งให้ผู้ขอใช้บริการทราบ</li>
<li><strong>&ldquo;</strong><strong>KK e-Banking </strong><strong>Mobile Application</strong>&rdquo; หมายถึง แอพพลิเคชั่นทางการเงินของธนาคาร สำหรับการเข้าใช้บริการ KK e-Banking บนโทรศัพท์มือถือ แท็บเล็ตหรืออุปกรณ์อิเล็กทรอนิกส์อื่นๆ ที่รองรับการใช้งานแอพพลิเคชั่นทางการเงินของธนาคาร</li>
<li>&ldquo;<strong>เว็บไซต์ </strong><strong>PhatraEdge</strong>&rdquo; หมายถึง เว็บไซต์ของบริษัทหลักทรัพย์ภัทร ภายใต้ domain name ชื่อ phatraedge.com หรือในชื่อ domain name อื่นที่บริษัทหลักทรัพย์ภัทรกำหนดและได้แจ้งให้ผู้ขอใช้บริการทราบต่อไป</li>
<li>&ldquo;<strong>PhatraEdge Mobile Application</strong>&rdquo; หมายถึง แอพพลิเคชั่นของบริษัทหลักทรัพย์ภัทร สำหรับการเข้าใช้บริการ KK e-Banking บนโทรศัพท์มือถือ แท็บเล็ตหรืออุปกรณ์อิเล็กทรอนิกส์อื่นๆ ที่รองรับการใช้งานแอพพลิเคชั่นของบริษัทหลักทรัพย์ภัทร</li>
<li><strong>&ldquo;ผู้รับชำระ&rdquo;</strong> หมายถึง ธนาคาร และ/หรือผู้รับชำระเงินรายอื่นที่ธนาคารกำหนด</li>
<li><strong>&ldquo;</strong><strong>คำสั่</strong><strong>ง&rdquo;</strong>หมายถึง ข้อมูลที่ผู้ขอใช้บริการได้กำหนดขึ้นสำหรับการทำธุรกรรมผ่านบริการ KK e-Banking เพื่อระบุให้ธนาคารดำเนินการตามข้อมูลที่ผู้ขอใช้บริการกำหนดเช่น ประเภทธุรกรรม รายละเอียดเกี่ยวกับจำนวนเงินที่จะทำรายการ บัญชีเงินฝากปลายทางหรือชื่อผู้รับชำระและกำหนดเวลาที่จะให้การทำรายการมีผล</li>
<li><strong>&ldquo;รายละเอียดบริการ&rdquo; </strong>หมายถึงคู่มือการใช้บริการหรือรายละเอียดบริการเกี่ยวกับขั้นตอนหรือวิธีการใช้บริการ KK e-Banking รวมถึงที่จะได้มีการแก้ไขหรือเพิ่มเติมต่อไป ซึ่งให้ถือเป็นส่วนหนึ่งของข้อตกลงนี้ โดยผู้ขอใช้บริการสามารถตรวจสอบรายละเอียดบริการได้ที่</li>
</ul>
<p>https://ebanking.kiatnakin.co.th/kkebanking/#/services(กรณีใช้บริการผ่าน Platform ของ KK)หรือ https://www.phatraedge.com/landingpage/WhyPhatraEdge/Investment(กรณีใช้บริการผ่าน Platform ของ Phatra) และ/หรือช่องทางอื่นที่ธนาคารจะได้กำหนดและแจ้งให้ทราบต่อไป</p>
<p><strong>&nbsp;&nbsp;&nbsp; </strong>คำนิยามใดที่มิได้ระบุในข้อตกลงนี้ ผู้ขอใช้บริการตกลงให้คำนิยามที่ระบุไว้ในข้อตกลงหลักมาใช้บังคับ&nbsp; ทั้งนี้ หากมีคำนิยามใดในข้อตกลงหลักขัดหรือแย้งกับคำนิยามในข้อตกลงนี้&nbsp; ให้ใช้บังคับตามคำนิยามในข้อตกลงนี้</p>
<ol start="2">
<li><strong> ขอบเขตการให้บริการ</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการรับทราบว่า ปัจจุบันบริการ KK e-Banking ประกอบไปด้วย</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.1&nbsp;&nbsp; บริการโอนเงิน ซึ่งเป็นบริการที่ผู้ขอใช้บริการสามารถโอนเงินจากบัญชีเงินฝากไปยังบัญชีเงินฝากปลายทางที่ผู้ขอใช้บริการกำหนดทั้งที่มีอยู่กับธนาคารและที่มีอยู่กับธนาคารพาณิชย์อื่น</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.2&nbsp;&nbsp; บริการชำระค่าสินค้าและบริการ ซึ่งเป็นบริการที่ผู้ขอใช้บริการสามารถหักเงินจากบัญชีเงินฝากและโอนเข้าบัญชีเงินฝากของผู้รับชำระเพื่อนำไปชำระหนี้และ/หรือภาระผูกพันที่ผู้ขอใช้บริการมีอยู่กับผู้รับชำระรวมถึงเพื่อดำเนินการอื่นใดตามที่ผู้ขอใช้บริการแจ้งให้ไว้แก่ผู้รับชำระ</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.3&nbsp;&nbsp; บริการเปลี่ยนระยะเวลาฝากประจำ ซึ่งเป็นบริการที่ผู้ขอใช้บริการซึ่งมีบัญชีเงินฝากประจำกับธนาคารสามารถเปลี่ยนระยะเวลาฝากประจำของบัญชีเงินฝากประจำดังกล่าวได้ ภายใต้เงื่อนไขที่ธนาคารกำหนดสำหรับบัญชีเงินฝากแต่ละประเภท(กรณีใช้บริการผ่านPlatform ของ Phatra จะไม่สามารถใช้บริการในข้อนี้ได้)</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.4&nbsp;&nbsp; บริการเรียกดูข้อมูลบัญชี ซึ่งเป็นบริการที่ผู้ขอใช้บริการสามารถเรียกดู (1) รายการเคลื่อนไหวของบัญชีเงินฝาก ไม่ว่าจะแสดงในรูปแบบยอดเงินคงเหลือในบัญชีเงินฝาก (Balance Inquiry) หรือใบแจ้งรายการเคลื่อนไหวของบัญชีเงินฝากแบบย้อนหลัง (Statement Inquiry) และ (2) ข้อมูลบัญชีการลงทุนในหน่วยลงทุนของกองทุนรวมต่างๆ ที่ธนาคารกำหนด ซึ่งผู้ขอใช้บริการได้ลงทุนผ่านธนาคารในฐานะตัวแทนการขายหรือรับซื้อคืนหน่วยลงทุน (กรณีใช้บริการผ่านPlatform ของ Phatra จะไม่สามารถเรียกดูข้อมูลบัญชีการลงทุนตาม (2) ได้)</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.5&nbsp;&nbsp; บริการลงทะเบียน KK พร้อมเพย์</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.6&nbsp;&nbsp; บริการเตือนเพื่อจ่าย (PayAlert) ซึ่งเป็นบริการที่ผู้ขอใช้บริการได้ลงทะเบียนใช้บริการKK พร้อมเพย์สามารถส่งข้อความแจ้งไปยังผู้รับข้อความให้ชำระเงินตามจำนวนที่ระบุไว้ให้แก่ผู้ขอใช้บริการและรับข้อความจากบุคคลอื่นที่ประสงค์จะแจ้งให้ผู้ขอใช้บริการชำระเงินได้</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.7&nbsp;&nbsp; บริการชำระเงินด้วย QR Code (QR Code Payment) ซึ่งเป็นบริการที่ผู้ขอใช้บริการที่ได้ลงทะเบียนใช้บริการ KK พร้อมเพย์ สามารถสร้าง QR Code เพื่อรับชำระเงินจากบุคคลอื่น และสแกน QR Code เพื่อชำระเงินให้แก่บุคคลอื่นได้ </p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.8&nbsp;&nbsp; บริการด้านกองทุนรวม (Mutual Fund) ซึ่งเป็นบริการที่ผู้ขอใช้บริการสามารถซื้อ ขายคืน และ/หรือสับเปลี่ยนหน่วยลงทุนในกองทุนรวมต่างๆ ที่ธนาคารเป็นตัวแทนการขาย รับซื้อคืน และสับเปลี่ยนการถือหน่วยลงทุน ตลอดจนเรียกดูข้อมูลกองทุนรวม ข้อมูลระดับความเสี่ยงของผู้ขอใช้บริการ (Risk Profile) และข้อมูลอื่นๆ ตามที่ธนาคารได้จัดให้มีขึ้น  โดยผู้ขอใช้บริการสามารถใช้บริการผ่าน KK e-Banking Mobile Application เท่านั้น </p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.9&nbsp;&nbsp; บริการอื่นๆ ที่ธนาคารจะจัดให้มีขึ้นต่อไป </p>
<p>&nbsp;</p>
<ol start="3">
<li><strong> เงื่อนไข</strong><strong>การใช้บริการ</strong></li>
</ol>
<p>&nbsp;&nbsp;&nbsp;&nbsp; ผู้ขอใช้บริการรับทราบ และตกลงกับธนาคารดังต่อไปนี้</p>
<p>&nbsp;&nbsp;&nbsp;&nbsp; 3.1&nbsp;&nbsp;&nbsp; ผู้ขอใช้บริการรับทราบและตกลงว่า ผู้ขอใช้บริการจะสามารถใช้บริการ KK e-Banking ได้เมื่อ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ก) &nbsp;&nbsp; (กรณีใช้บริการผ่าน Platform ของ KK) ผู้ขอใช้บริการได้รับจดหมายอิเล็กทรอนิกส์ (Email) แจ้งผลยืนยันการสมัครใช้บริการจากธนาคาร และได้ปฏิบัติตามขั้นตอนที่ธนาคารกำหนดไว้ใน Email ดังกล่าวครบถ้วนเรียบร้อยแล้ว หรือ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ข)&nbsp;&nbsp;&nbsp; (กรณีใช้บริการผ่าน Platform ของ Phatra) ได้สมัครใช้บริการ KK e-Banking ผ่าน Platform ของ Phatra และได้รับข้อตกลงและเงื่อนไขการใช้บริการ KK e-Banking ผ่านทางจดหมายอิเล็กทรอนิกส์ (Email) แล้ว</p>
<p>&nbsp;&nbsp;&nbsp;&nbsp; 3.2&nbsp;&nbsp;&nbsp; การใช้บริการ KK e-Banking ในแต่ละครั้ง ผู้ขอใช้บริการต้องเข้าสู่ระบบ KK e-Banking ผ่านช่องทางและดำเนินการตามที่ธนาคารกำหนดไว้ในรายละเอียดบริการ</p>
<p>&nbsp;&nbsp;&nbsp;&nbsp; 3.3&nbsp;&nbsp;&nbsp; ในกรณีที่ผู้ขอใช้บริการ (1) ไม่สามารถใช้รหัสประจำตัวได้ไม่ว่าด้วยเหตุใด หรือ (2) ขอแจ้งอายัดหรือระงับการใช้รหัสประจำตัว หรือ (3) ถูกโจรกรรม หรือเชื่อว่ามีการใช้รหัสประจำตัวเข้าสู่บริการ KK e-Banking โดยบุคคลอื่น ผู้ขอใช้บริการต้องแจ้งให้บริษัทหลักทรัพย์ภัทรหรือธนาคารทราบทันที โดยติดต่อบริษัทหลักทรัพย์ภัทรที่หมายเลขโทรศัพท์ 02 305 9559 หรือติดต่อธนาคารที่ KKP Contact Center หมายเลขโทรศัพท์ 02 165 5555 หรือ ติดต่อที่สาขาของธนาคาร โดยบริษัทหลักทรัพย์ภัทร หรือธนาคารจะดำเนินการระงับการใช้รหัสประจำตัวให้แก่ผู้ขอใช้บริการภายในระยะเวลาที่ธนาคารได้แจ้งให้ผู้ขอใช้บริการทราบ</p>
<p>&nbsp;&nbsp;&nbsp;&nbsp; 3.4&nbsp;&nbsp;&nbsp; ในกรณีที่ผู้ขอใช้บริการไม่สามารถใช้รหัสประจำตัวได้เนื่องมาจากถูกโจรกรรม หรือเชื่อว่ามีการใช้รหัสประจำตัวเข้าสู่บริการโดยบุคคลอื่น แต่ไม่แจ้งต่อบริษัทหลักทรัพย์ภัทรหรือธนาคารตามที่ระบุในข้อ 3.3 หรือได้แจ้งแล้วแต่การระงับการใช้รหัสประจำตัวดังกล่าวยังไม่สมบูรณ์ หากมีความเสียหายใดๆ เกิดขึ้นในช่วงระยะเวลาดังกล่าว ผู้ขอใช้บริการตกลงรับผิดชอบในความเสียหายที่เกิดขึ้น</p>
<p>3.5&nbsp;&nbsp;&nbsp; ในกรณีที่ผู้ขอใช้บริการใส่รหัสประจำตัวผิดตามจำนวนครั้งที่ธนาคารกำหนด ธนาคารจะระงับการใช้บริการเป็นการชั่วคราว ซึ่งผู้ขอใช้บริการต้องปฏิบัติตามวิธีการที่กำหนดไว้ในรายละเอียดบริการเพื่อให้สามารถใช้บริการ KK e-Banking ได้ต่อไป</p>
<p>3.6&nbsp;&nbsp;&nbsp; ในกรณีที่ผู้ขอใช้บริการส่งคำสั่งผ่านระบบ KK e-Banking แล้ว ผู้ขอใช้บริการจะไม่สามารถแก้ไข ระงับ หรือยกเลิกคำสั่งในภายหลังได้ เว้นแต่เป็นรายการคำสั่งล่วงหน้าที่ระบบ KK e-Banking ได้แสดงสถานะของคำสั่งว่า &ldquo;รอดำเนินการ&rdquo; (pending) ซึ่งผู้ขอใช้บริการจะต้องดำเนินการตามขั้นตอนการทำธุรกรรมที่ระบุไว้ในระบบ KK e-Banking</p>
<p>3.7&nbsp;&nbsp;&nbsp; ผู้ขอใช้บริการตกลงยินยอมและรับทราบว่า กรณีที่ผู้ขอใช้บริการทำรายการโอนเงิน หรือชำระค่าสินค้าและบริการโดยมีการระบุข้อความในบันทึกช่วยจำ (Note)  ระบบ KK e-Banking จะดำเนินการส่งข้อความดังกล่าวไปยังธนาคารของผู้รับโอนหรือธนาคารของผู้รับชำระพร้อมกับคำสั่งโอนเงินหรือคำสั่งชำระค่าสินค้าและบริการซึ่งอาจมีการแสดงข้อความดังกล่าวให้แก่ผู้รับโอนหรือผู้รับชำระ ทั้งนี้ ขึ้นอยู่กับนโยบายการให้บริการของธนาคารนั้นๆ  และในการนี้ผู้ขอใช้บริการยินยอมให้ธนาคารเปิดเผยข้อมูลของผู้ขอใช้บริการให้แก่ธนาคารของผู้รับโอนหรือธนาคารของผู้รับชำระดังกล่าว</p>
<p>3.8&nbsp;&nbsp;&nbsp; เมื่อธนาคารได้รับคำสั่งเกี่ยวกับการโอนเงินหรือชำระค่าสินค้าและบริการครบถ้วนแล้ว ธนาคารจะดำเนินการโอนเงินภายในระยะเวลาที่กำหนดไว้ในรายละเอียดบริการ</p>
<p>3.9&nbsp;&nbsp;&nbsp; ในกรณีที่ธนาคารดำเนินการตามคำสั่งครบถ้วนแล้ว ผู้ขอใช้บริการจะได้รับหลักฐานการทำรายการจากธนาคารทางจดหมายอิเล็กทรอนิกส์ (Email) หรือข้อความทางโทรศัพท์ (SMS) ที่ผู้ขอใช้บริการได้ให้ไว้กับธนาคาร หรือช่องทางอื่นที่ธนาคารเห็นสมควร ทั้งนี้ ผู้ขอใช้บริการสามารถตรวจสอบผลการดำเนินการตามคำสั่งดังกล่าวได้จากระบบ KK e-Banking ตามวิธีการที่กำหนดไว้ในรายละเอียดบริการ ทั้งนี้ ในการใช้บริการด้านกองทุนรวม (Mutual Fund) ผู้ขอใช้บริการรับทราบว่าหลักฐานการทำรายการดังกล่าวเป็นแต่เพียงหลักฐานการทำรายการผ่านบริการ KK e-Banking เท่านั้น โดยผู้ขอใช้บริการต้องอ้างอิงใบยืนยันการทำรายการที่จัดทำโดยบริษัทหลักทรัพย์จัดการกองทุน ภัทร จำกัด (“บริษัทหลักทรัพย์จัดการกองทุน”)เป็นหลักฐานการทำรายการที่สมบูรณ์</p>
<p>3.10&nbsp;&nbsp;&nbsp; ในการใช้บริการ KK e-Banking ผู้ขอใช้บริการตกลงผูกพันและปฏิบัติตามเงื่อนไขดังนี้สำหรับการทำธุรกรรมแต่ละประเภท</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; (1)&nbsp; <u>บริการโอนเงิน</u></p>
<p>&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการสามารถทำคำสั่งได้ไม่จำกัดจำนวนครั้งภายในวันเวลาวิธีการและวงเงินการทำรายการตามที่กำหนดไว้ในรายละเอียดบริการ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; (2)&nbsp; <u>บริการชำระค่าสินค้าและบริการ</u></p>
<p>(ก)&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการสามารถชำระค่าสินค้าและบริการได้เฉพาะสำหรับผู้รับชำระที่ธนาคารกำหนด</p>
<p>(ข)&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการสามารถทำคำสั่งได้ไม่จำกัดจำนวนครั้งภายในวันเวลาวิธีการและวงเงินการทำรายการตามที่กำหนดไว้ในรายละเอียดบริการ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; (3)&nbsp; <u>บริการเปลี่ยนระยะเวลาฝากประจำ</u></p>
<p>(ก)&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการสามารถส่งคำสั่งเพื่อขอเปลี่ยนระยะเวลาฝากประจำได้เฉพาะบัญชีเงินฝากประจำประเภทที่ธนาคารกำหนดไว้เท่านั้น</p>
<p>(ข)&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการสามารถทำคำสั่งได้ภายในวันเวลาและวิธีการตามที่ธนาคารกำหนดไว้ในรายละเอียดบริการโดยผู้ขอใช้บริการสามารถทำคำสั่งเพื่อเปลี่ยนระยะเวลาการฝากของ<br /> แต่ละยอดเงินที่ฝากไว้ได้ 1 ครั้ง/วัน</p>
<p>(ค)&nbsp;&nbsp;&nbsp;&nbsp;&nbsp;&nbsp; ผู้ขอใช้บริการสามารถตรวจสอบการเปลี่ยนระยะเวลาฝากประจำได้ โดยตรวจสอบผ่านระบบ<br /> KK e-Banking</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; (4)&nbsp; <u>บริการเรียกดูข้อมูลบัญชี</u></p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการสามารถเรียกดูข้อมูลบัญชีเงินฝากและข้อมูลบัญชีการลงทุนได้ตลอด 24 ชั่วโมงทั้งนี้เฉพาะข้อมูลบัญชีที่ธนาคารกำหนดเท่านั้นโดยข้อมูลที่แสดงให้ผู้ขอใช้บริการเห็นจะเป็นข้อมูลที่ได้รับจากการประมวลผลผ่านระบบKK e-Banking ณขณะที่ผู้ขอใช้บริการเข้าใช้บริการเรียกดูข้อมูลบัญชี</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; (5)&nbsp; <u>บริการเตือนเพื่อจ่าย</u><u>(</u><u>PayAlert)</u></p>
<p>(ก)&nbsp;&nbsp;&nbsp;&nbsp;&nbsp;&nbsp; ผู้ขอใช้บริการสามารถทำคำสั่งเตือนเพื่อจ่ายและรับข้อความเตือนเพื่อจ่ายได้ โดยปฏิบัติตามขั้นตอนและวิธีการตามที่ธนาคารกำหนด</p>
<p>(ข)&nbsp;&nbsp;&nbsp;&nbsp;&nbsp;&nbsp; ผู้ขอใช้บริการรับทราบว่าการให้บริการเตือนเพื่อจ่าย ธนาคารเป็นเพียงผู้ให้บริการช่องทางในการส่งและรับคำสั่งเท่านั้น&nbsp; และหากคำสั่งดังกล่าวทำขึ้นเพื่อทวงถามหนี้การที่ผู้ขอใช้บริการทำคำสั่งเตือนเพื่อจ่ายไปยังผู้รับข้อความเป็นการกระทำของผู้ขอใช้บริการเองแต่เพียงผู้เดียว ธนาคารไม่ได้ให้บริการหรือเป็นตัวแทนทวงถามหนี้ให้ผู้ขอใช้บริการแต่อย่างใด</p>
<p>(ค)&nbsp;&nbsp;&nbsp;&nbsp;&nbsp;&nbsp; ในการทำคำสั่งเตือนเพื่อจ่าย ผู้ขอใช้บริการรับรองว่าผู้ขอใช้บริการเป็นผู้มีสิทธิตามกฎหมายในการเตือนเพื่อจ่ายเงินและการได้รับเงินตามที่ระบุในคำสั่ง และผู้ขอใช้บริการจะส่งคำสั่งด้วยข้อความที่สุภาพ ไม่ใช้ข้อความที่หยาบคาย หรือผิดกฎหมาย รวมทั้งจะไม่ทำการใดๆ อันเป็นการฝ่าฝืนหรือขัดต่อกฎหมายใดๆ ที่เกี่ยวข้อง</p>
<p>(ง)&nbsp;&nbsp;&nbsp;&nbsp;&nbsp;&nbsp;&nbsp; เมื่อผู้ขอใช้บริการได้ส่งคำสั่งเตือนเพื่อจ่ายแล้ว ผู้ขอใช้บริการจะไม่สามารถแก้ไขหรือยกเลิกคำสั่งดังกล่าวได้</p>
<p>(จ)&nbsp;&nbsp;&nbsp;&nbsp;&nbsp;&nbsp; ในกรณีที่ธนาคารตรวจพบการทำคำสั่งใดๆ ที่อาจเป็นการขัดต่อกฎหมาย และ/หรือเข้าข่ายน่าสงสัย และ/หรือผิดปกติ ผู้ขอใช้บริการรับทราบและยินยอมให้ธนาคารระงับการส่งคำสั่งหรือยกเลิกการให้บริการเตือนเพื่อจ่าย (PayAlert) ได้ทันที โดยธนาคารไม่จำต้องแจ้งให้ผู้ขอใช้บริการทราบล่วงหน้า ทั้งนี้ เพื่อเป็นการป้องกันความเสียหายที่อาจจะเกิดขึ้นกับผู้รับข้อความ และ/หรือบุคคลอื่นใด โดยผู้ขอใช้บริการตกลงไม่ยกเหตุดังกล่าวขึ้นกล่าวอ้างเพื่อให้ธนาคารรับผิดชอบในความเสียหายใดๆ</p>
<p>(ฉ)&nbsp;&nbsp;&nbsp;&nbsp;&nbsp;&nbsp; ผู้ขอใช้บริการรับรองว่า หากการส่งคำสั่งเตือนเพื่อจ่ายของผู้ขอใช้บริการก่อให้เกิดความเสียหายแก่ธนาคาร และ/หรือผู้รับข้อความ และ/หรือบุคคลอื่นใด ผู้ขอใช้บริการตกลงรับผิดชอบต่อความเสียหายที่เกิดขึ้นทั้งหมดแต่เพียงผู้เดียว</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; (6)&nbsp; <u>บริการด้านกองทุนรวม (Mutual Fund)</u></p>
<p>(ก)&nbsp;&nbsp;&nbsp;&nbsp;&nbsp;&nbsp; ผู้ขอใช้บริการจะต้องเปิดบัญชีหน่วยลงทุนไว้กับบริษัทหลักทรัพย์จัดการกองทุนแล้ว โดยผู้ขอใช้บริการสามารถทำคำสั่งซื้อ ขายคืนและสับเปลี่ยนหน่วยลงทุนของกองทุนรวมได้ภายในวัน เวลาที่ธนาคารกำหนด ทั้งนี้ ผู้ขอใช้บริการจะต้องทำการประเมิน หรือทบทวนการประเมินความเหมาะสมในการลงทุนหรือการทำธุรกรรมในผลิตภัณฑ์ในตลาดทุน (Suitability Test) ตามที่ธนาคารกำหนด</p>
<p>(ข)&nbsp;&nbsp;&nbsp;&nbsp;&nbsp;&nbsp; ผู้ขอใช้บริการอาจขอเพิกถอนคำสั่งซื้อ ขายคืน หรือสับเปลี่ยนหน่วยลงทุนที่ได้ทำผ่านบริการด้านกองทุนรวมได้ โดยผู้ขอใช้บริการต้องดำเนินการเพิกถอนคำสั่งตามวิธีการและภายในระยะเวลาที่ธนาคารกำหนด</p>
<p>(ค)&nbsp;&nbsp;&nbsp;&nbsp;&nbsp;&nbsp; กรณีที่ผู้ขอใช้บริการทำคำสั่งขายคืน หรือสับเปลี่ยนหน่วยลงทุนผ่านบริการ KK e-Banking และผ่านช่องทางอื่นๆ ด้วยภายในวันเดียวกัน ผู้ขอใช้บริการรับทราบว่าจำนวนหน่วยลงทุนคงเหลือที่แสดงผ่านบริการ KK e-Banking จะคำนวณจากคำสั่งขายคืน หรือสับเปลี่ยนหน่วยลงทุนที่ทำผ่านบริการ KK e-Banking ในวันนั้นเท่านั้น</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการมีหน้าที่ศึกษาข้อจำกัดในการขายคืน หรือสับเปลี่ยนหน่วยลงทุนในแต่ละครั้ง  หากเกิดกรณีที่ผู้ขอใช้บริการทำคำสั่งขายคืน หรือสับเปลี่ยนหน่วยลงทุนเกินกว่าจำนวนหน่วยลงทุนคงเหลือที่ผู้ขอใช้บริการสามารถทำคำสั่งได้ บริษัทหลักทรัพย์จัดการกองทุนอาจปฏิเสธคำสั่งในส่วนที่บริษัทหลักทรัพย์จัดการกองทุนเห็นว่าเกินจำนวนดังกล่าวได้และให้ถือเป็นที่สุด ทั้งนี้ ผู้ขอใช้บริการตกลงไม่เรียกร้องให้ธนาคารต้องรับผิดชอบในความเสียหายที่เกิดขึ้นจากเหตุดังกล่าวแต่อย่างใด</p>
<p>(ง)&nbsp;&nbsp;&nbsp;&nbsp;&nbsp;&nbsp; ผู้ขอใช้บริการรับทราบว่า ข้อมูลต่างๆ ที่แสดงผลผ่านบริการด้านกองทุนรวม อาจมิใช่ข้อมูลล่าสุดและไม่ถือเป็นการรับรองข้อมูลโดยธนาคาร ในกรณีที่ผู้ขอใช้บริการมีข้อสงสัยหรือต้องการข้อมูลหรือรายละเอียดเพิ่มเติม ผู้ขอใช้บริการต้องสอบถามบริษัทหลักทรัพย์จัดการกองทุนที่ผู้ขอใช้บริการทำธุรกรรมโดยตรง</p>
<p>(จ)&nbsp;&nbsp;&nbsp;&nbsp;&nbsp;&nbsp; ผู้ขอใช้บริการรับทราบว่า ข้อกำหนดในการใช้บริการด้านกองทุนรวมตามที่ระบุในข้อตกลงนี้และข้อตกลงการใช้บริการหน่วยลงทุนผ่านบริการ KK e-Banking/คำเตือนและคำแนะนำที่สำคัญไม่มีผลเป็นการเปลี่ยนแปลงข้อกำหนดและเงื่อนไขต่างๆ ที่ระบุไว้ในหนังสือชี้ชวนโครงการจัดการกองทุน และ/หรือข้อผูกพันระหว่างผู้ขอใช้บริการกับบริษัทหลักทรัพย์จัดการกองทุน โดยผู้ขอใช้บริการยังคงผูกพันและปฏิบัติตามหนังสือชี้ชวน และ/หรือข้อผูกพันที่เกี่ยวข้องต่อไปตามเดิมทุกประการ</p>
<p>&nbsp;</p>
<ol start="4">
<li><strong> ค่าธรรมเนียม</strong><strong>และค่าใช้จ่ายต่างๆ</strong></li>
</ol>
<p>ผู้ขอใช้บริการตกลงชำระค่าธรรมเนียม ค่าบริการ และค่าใช้จ่ายที่เกิดขึ้นจากการใช้บริการKK e-Banking ให้แก่ธนาคารตามอัตราและเงื่อนไขที่ธนาคารประกาศกำหนด ทั้งนี้ ในกรณีที่ผู้ขอใช้บริการทำรายการตามคำสั่งไม่สำเร็จโดยมิได้เกิดจากความผิดของธนาคาร เช่น ผู้ขอใช้บริการระบุเลขที่บัญชีปลายทางไม่ถูกต้อง หรือบัญชีปลายทางมีสถานะปิด ธนาคารขอสงวนสิทธิไม่คืนค่าธรรมเนียมในทุกกรณี โดยผู้ขอใช้บริการตกลงให้ธนาคารมีสิทธิหักเงินจากบัญชีเงินฝากและบัญชีเงินฝากอื่นๆ ของผู้ขอใช้บริการที่มีอยู่กับธนาคารเพื่อชำระค่าธรรมเนียม ค่าบริการ และค่าใช้จ่ายดังกล่าวได้ทันที โดยไม่ต้องแจ้งให้ผู้ขอใช้บริการทราบล่วงหน้า และในกรณีที่บัญชีเงินฝากดังกล่าวมียอดเงินคงเหลือไม่เพียงพอเพื่อชำระค่าธรรมเนียม ค่าบริการ และค่าใช้จ่ายทั้งหมด ผู้ขอใช้บริการตกลงชำระเงินในส่วนที่ขาดให้แก่ธนาคารทันทีที่ธนาคารทวงถาม</p>
<p>&nbsp;</p>
<ol start="5">
<li><strong> การระงับและการยกเลิกการใช้บริการ</strong></li>
</ol>
<p>กรณีใช้บริการ KK e-Banking ผ่าน Platform ของ KK ผู้ขอใช้บริการสามารถแจ้งความประสงค์ขอระงับการใช้บริการชั่วคราวได้ โดยติดต่อที่ KKP Contact Center หมายเลขโทรศัพท์ 02 165 5555 และสำหรับกรณีขอยกเลิกการใช้บริการ ผู้ขอใช้บริการต้องติดต่อที่สาขาธนาคาร หรือดำเนินการตามวิธีการอื่นที่ธนาคารจะได้กำหนดและแจ้งให้ทราบ และกรณีการใช้บริการ KK e-Banking ผ่าน Platform ของ Phatra ผู้ขอใช้บริการจะระงับหรือยกเลิกการใช้บริการได้ต่อเมื่อผู้ขอใช้บริการได้ดำเนินการระงับหรือยกเลิกการใช้บริการ Phatra Edge Online กับบริษัทหลักทรัพย์ภัทร เท่านั้น ทั้งนี้ การขอระงับการใช้บริการชั่วคราวหรือการยกเลิกการใช้บริการKK e-Banking จะมีผลสมบูรณ์ เมื่อธนาคารได้แจ้งผลยืนยันการระงับการให้บริการชั่วคราวหรือยกเลิกการให้บริการไปยัง Email Address ของผู้ขอใช้บริการที่ได้ให้ไว้กับธนาคาร อนึ่ง ผู้ขอใช้บริการรับทราบว่าคำสั่งการทำรายการผ่านบริการ KK e-Banking ของผู้ขอใช้บริการที่ยังไม่ถึงกำหนดเวลาการทำรายการจะถูกยกเลิกทันทีเมื่อ(ก) การยกเลิกการใช้บริการมีผล หรือ (ข) ถึงกำหนดเวลาการทำรายการดังกล่าวในขณะที่การระงับการใช้บริการชั่วคราวมีผล</p>
<p>&nbsp;&nbsp;&nbsp;&nbsp;&nbsp;&nbsp;</p>
<p><strong><br /> </strong></p>
<p><strong>ข้อตกลงและเงื่อนไขการใช้บริการ</strong><strong>KK Phone Service</strong></p>
<table width="100%">
<tbody>
<tr>
<td>
<p>เอกสารแนบ 3</p>
</td>
</tr>
</tbody>
</table>
<p>บริการKK Phone Service (ตามที่ได้นิยามไว้ด้านล่าง) เป็นหนึ่งในบริการด้านการเงินผ่านช่องทางอิเล็กทรอนิกส์ของธนาคาร และอยู่ภายใต้ข้อตกลงและเงื่อนไขเกี่ยวกับการใช้บริการด้านการเงินผ่านช่องทางอิเล็กทรอนิกส์ (&ldquo;<strong>ข้อตกลงหลัก</strong>&rdquo;)</p>
<ol>
<li><strong>คำนิยาม</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ในข้อตกลงนี้ คำว่า</p>
<ul>
<li><strong>&ldquo;</strong><strong>บริการ</strong><strong>KK Phone Service</strong><strong>&rdquo;</strong>หมายถึง การให้บริการทางโทรศัพท์ของธนาคารแก่ผู้ขอใช้บริการเพื่ออำนวยความสะดวกในการทำธุรกรรมทางการเงิน ซึ่งประกอบด้วยการให้บริการผ่านเจ้าหน้าที่ธนาคาร (Agent)และผ่านระบบอัตโนมัติ(IVR)</li>
<li><strong>&ldquo;</strong><strong>การให้บริการผ่าน</strong><strong>เจ้าหน้าที่ธนาคาร (</strong><strong>Agent)&rdquo;</strong>หมายถึงการให้บริการทางการเงินผ่านพนักงานของธนาคารซึ่งประกอบไปด้วย</li>
</ul>
<p>(1)&nbsp;&nbsp; บริการโอนเงินระหว่างบัญชีเงินฝากประเภทต่างๆ ของผู้ขอใช้บริการที่มีอยู่กับธนาคาร</p>
<p>(2)&nbsp;&nbsp;&nbsp; บริการเปิดบัญชีเงินฝากเพิ่มเติมประเภทออมทรัพย์และประเภทฝากประจำตามที่ธนาคารกำหนด</p>
<p>(3)&nbsp;&nbsp;&nbsp; บริการสั่งซื้อสมุดเช็ค</p>
<p>(4)&nbsp;&nbsp;&nbsp; บริการอื่นๆ ที่ธนาคารจะจัดให้มีขึ้นต่อไป</p>
<ul>
<li><strong>&ldquo;</strong><strong>การให้บริการผ่านระบบอัตโนมัติ (</strong><strong>IVR</strong><strong>)&rdquo;</strong>หมายถึง การให้บริการทางการเงินผ่านระบบอัตโนมัติของธนาคารซึ่งประกอบไปด้วย</li>
</ul>
<p>(1)&nbsp;&nbsp; บริการโอนเงินซึ่งผู้ขอใช้บริการสามารถโอนเงินจากบัญชีเงินฝากไปยังบัญชีเงินฝากปลายทางที่ผู้ขอใช้บริการกำหนดได้ ทั้งนี้ต้องเป็นบัญชีเงินฝากที่มีอยู่กับธนาคาร</p>
<p>(2)&nbsp;&nbsp; บริการอื่นๆ ที่ธนาคารจะจัดให้มีขึ้นต่อไป</p>
<p>1.4 <strong>&ldquo;คู่มือ&rdquo;</strong> หมายถึง คู่มือสำหรับการใช้บริการ KK Phone Service รวมถึงที่จะได้มีการแก้ไขหรือเพิ่มเติมต่อไป ซึ่งให้ถือเป็นส่วนหนึ่งของข้อตกลงนี้ โดยผู้ขอใช้บริการสามารถตรวจสอบคู่มือได้ผ่านทางเว็บไซต์ หัวข้อ KKP Contact Center</p>
<p><strong>&nbsp;&nbsp;&nbsp; </strong>คำนิยามใดที่มิได้ระบุในข้อตกลงนี้ ผู้ขอใช้บริการตกลงให้คำนิยามที่ระบุไว้ในข้อตกลงหลักมาใช้บังคับ&nbsp; ทั้งนี้ หากมีคำนิยามใดในข้อตกลงหลักขัดหรือแย้งกับคำนิยามในข้อตกลงนี้&nbsp; ให้ใช้บังคับตามคำนิยามในข้อตกลงนี้</p>
<ol start="2">
<li><strong>เงื่อนไขการใช้บริการ</strong>
<ul>
<li>เมื่อผู้ขอใช้บริการได้เปิดบัญชีเงินฝากใดๆ กับธนาคาร ผู้ขอใช้บริการจะสามารถใช้บริการKK Phone Serviceได้ทันทีผ่านหมายเลขโทรศัพท์02 165 5555หรือหมายเลขโทรศัพท์อื่นใดที่ธนาคารกำหนด โดยผู้ขอใช้บริการต้องพิสูจน์ตัวตนและดำเนินการตามที่ธนาคารกำหนดไว้ในคู่มือ</li>
</ul>
</li>
</ol>
<p>หากผู้ขอใช้บริการให้ข้อมูลไม่ถูกต้องหรือกดรหัสประจำตัวสำหรับการใช้บริการ KK Phone Service ผิดติดต่อกันตามจำนวนครั้งที่ธนาคารกำหนดธนาคารมีสิทธิปฏิเสธและระงับการใช้บริการKK Phone Service ได้ทันทีหากผู้ขอใช้บริการประสงค์จะใช้บริการKK Phone Service ต่อไปผู้ขอใช้บริการต้องติดต่อสาขาธนาคารและดำเนินการตามขั้นตอนที่ธนาคารกำหนด</p>
<ul>
<li>ผู้ขอใช้บริการรับทราบและตกลงว่าการกระทำใดๆโดยผ่านบริการKK Phone Service ถือเป็นการกระทำโดยอัตโนมัติซึ่งผู้ขอใช้บริการยินยอมรับผิดชอบในการกระทำดังกล่าวเสมือนว่าผู้ขอใช้บริการกระทำเองหากได้มีการยืนยันโดยใช้รหัสประจำตัวแล้วถือว่าการกระทำดังกล่าวถูกต้องสมบูรณ์</li>
<li>ภายใต้ข้อกำหนดและเงื่อนไขในข้อตกลงหลักผู้ขอใช้บริการรับทราบและตกลงว่าการโอนเงินจากบัญชีเงินฝากของผู้ขอใช้บริการที่เปิดไว้กับธนาคารผ่านบริการKKPhone Serviceจะสามารถกระทำได้ต่อเมื่อมียอดเงินคงเหลือในบัญชีเงินฝากดังกล่าวเพียงพอสำหรับการโอนเงินรวมทั้งค่าธรรมเนียมค่าบริการ หรือค่าใช้จ่าย<br /> อื่นใดที่เกิดขึ้นอันเนื่องมาจากการโอนเงินดังกล่าวโดยผู้ขอใช้บริการสามารถโอนเงินได้โดยไม่จำกัดจำนวนครั้งตามวันเวลาและภายใต้วงเงินในการใช้บริการตามที่ธนาคารกำหนดไว้ในคู่มือ</li>
</ul>
<p>2.4 เมื่อผู้ขอใช้บริการดำเนินการตามขั้นตอนการใช้บริการโอนเงินผ่านบริการ KK Phone Service ตามที่ธนาคารกำหนดครบถ้วนเรียบร้อยแล้ว ธนาคารจะทำการโอนเงินตามข้อมูลที่ได้รับทันทีพร้อมกับหักค่าธรรมเนียม<br /> และ/หรือค่าบริการอื่นใด (ถ้ามี) จากบัญชีเงินฝากของผู้ขอใช้บริการโดยเมื่อธนาคารดำเนินการข้างต้นแล้วให้ถือว่าการโอนเงินมีผลโดยสมบูรณ์ทันที</p>
<p>2.5 &nbsp; ในกรณีที่ธนาคารดำเนินการตามคำสั่งครบถ้วนแล้ว ผู้ขอใช้บริการจะได้รับหลักฐานการทำรายการจากธนาคารทางจดหมายอิเล็กทรอนิกส์(Email) หรือข้อความทางโทรศัพท์ (SMS)ที่ผู้ขอใช้บริการได้ให้ไว้กับธนาคารหรือช่องทางอื่นที่ธนาคารเห็นสมควร ทั้งนี้ ผู้ขอใช้บริการสามารถตรวจสอบความถูกต้องของรายการได้จากใบแจ้งรายการเคลื่อนไหวของบัญชี (Statement)</p>
<p>2.6&nbsp;&nbsp; ผู้ขอใช้บริการรับทราบและตกลงว่าในการใช้บริการเปิดบัญชีเงินฝากเพิ่มเติมผู้ขอใช้บริการต้องมีบัญชีเงินฝากประเภทใดประเภทหนึ่งที่ยังคงใช้บริการกับธนาคารอย่างน้อย1บัญชีโดยการขอเปิดบัญชีเงินฝากเพิ่มเติมจะระบุสาขาที่เปิดบัญชีเงินฝากในสมุดบัญชีตามที่ธนาคารกำหนดและผู้ขอใช้บริการตกลงยินยอมปฏิบัติตามข้อตกลงและเงื่อนไขของบัญชีเงินฝากที่ขอเปิดแต่ละประเภทตามที่ธนาคารกำหนดทั้งนี้ธนาคารขอสงวนสิทธิในการระงับและ/หรือปิดบัญชีเงินฝากที่ขอเปิดใหม่หากผู้ขอใช้บริการไม่ปฏิบัติตามข้อตกลงและเงื่อนไขเกี่ยวกับบัญชีเงินฝากแต่ละประเภทตามที่ธนาคารกำหนด</p>
<p>2.7&nbsp; กรณีผู้ขอใช้บริการขอเปิดบัญชีเงินฝากเพิ่มเติมและ/หรือสั่งซื้อสมุดเช็คผู้ขอใช้บริการจะต้องแจ้งพนักงานของธนาคารถึงสาขาที่ผู้ขอใช้บริการประสงค์จะขอรับสมุดบัญชีเงินฝากและ/หรือสมุดเช็คโดยผู้ขอใช้บริการจะต้องติดต่อขอรับสมุดบัญชีเงินฝากและ/หรือสมุดเช็คได้ณที่ทำการสาขานั้นภายใน2วันทำการนับจากวันที่ธนาคารได้รับแจ้งจากผู้ขอใช้บริการเว้นแต่ธนาคารจะกำหนดเป็นอย่างอื่น&nbsp;&nbsp;&nbsp;&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp; ทั้งนี้การขอรับสมุดบัญชีเงินฝากและ/หรือสมุดเช็คผู้ขอใช้บริการต้องแสดงบัตรประจำตัวประชาชนและ/หรือเอกสารอื่นใดตามที่ธนาคารกำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp; อย่างไรก็ตามผู้ขอใช้บริการรับทราบและตกลงว่าธนาคารอาจพิจารณาจัดส่งสมุดบัญชีเงินฝากและ/หรือสมุดเช็คให้ผู้ขอใช้บริการตามขั้นตอนและกระบวนการอื่นตามที่ธนาคารกำหนด</p>
<p>&nbsp;</p>
<ol start="3">
<li><strong>ค่าธรรมเนียม</strong><strong>และค่าใช้จ่ายต่างๆ</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการตกลงชำระค่าธรรมเนียมค่าบริการ และค่าใช้จ่ายที่เกิดขึ้นจากการใช้บริการKK Phone Serviceให้แก่ธนาคารตามอัตราและเงื่อนไขที่ธนาคารประกาศกำหนดทั้งนี้ ในกรณีที่ผู้ขอใช้บริการทำรายการโอนเงินไม่สำเร็จโดยมิได้เกิดจากความผิดของธนาคาร เช่น ผู้ขอใช้บริการระบุเลขที่บัญชีปลายทางไม่ถูกต้อง หรือบัญชีปลายทางมีสถานะปิด ธนาคารขอสงวนสิทธิไม่คืนค่าธรรมเนียมในทุกกรณีโดยผู้ขอใช้บริการตกลงให้ธนาคารมีสิทธิหักเงินจากบัญชีเงินฝากและบัญชีเงินฝากอื่นๆ ของผู้ขอใช้บริการที่มีอยู่กับธนาคารเพื่อชำระค่าธรรมเนียมค่าบริการและค่าใช้จ่ายดังกล่าวได้ทันที<br /> โดยไม่ต้องแจ้งให้ผู้ขอใช้บริการทราบล่วงหน้าและในกรณีที่บัญชีเงินฝากดังกล่าวมียอดเงินคงเหลือไม่เพียงพอให้ธนาคารหักเพื่อชำระค่าธรรมเนียมค่าบริการและค่าใช้จ่ายทั้งหมด ผู้ขอใช้บริการตกลงชำระเงินในส่วนที่ขาดให้แก่ธนาคารทันทีที่ธนาคารทวงถาม</p>
<p><strong><br /> </strong></p>
<table width="100%">
<tbody>
<tr>
<td>
<p>เอกสารแนบ 4</p>
</td>
</tr>
</tbody>
</table>
<p><strong>&nbsp;&nbsp;&nbsp;&nbsp;&nbsp; </strong><strong>ข้อตกลงและเงื่อนไขการใช้บริการ</strong><strong> KK Smart SMS</strong></p>
<p>บริการKK Smart SMS (ตามที่ได้นิยามไว้ด้านล่าง) เป็นหนึ่งในบริการด้านการเงินผ่านช่องทางอิเล็กทรอนิกส์ของธนาคาร และอยู่ภายใต้ข้อตกลงและเงื่อนไขเกี่ยวกับการใช้บริการด้านการเงินผ่านช่องทางอิเล็กทรอนิกส์ (&ldquo;<strong>ข้อตกลงหลัก</strong>&rdquo;)</p>
<ol>
<li><strong>คำนิยาม</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ในข้อตกลงนี้ คำว่า</p>
<p><strong>&ldquo;บริการ </strong><strong>KK Smart SMS&rdquo;</strong> หมายถึง บริการแจ้งรายการเคลื่อนไหวในบัญชีเงินฝากแบบย่อซึ่งธนาคารจะส่งให้แก่ผู้ขอใช้บริการในรูปแบบข้อมูลอิเล็กทรอนิกส์ผ่านทางโทรศัพท์มือถือตามหมายเลขโทรศัพท์ที่ผู้ขอใช้บริการแจ้งไว้กับธนาคารตามเงื่อนไขที่ธนาคารกำหนด</p>
<p>คำนิยามใดที่มิได้ระบุในข้อตกลงนี้ ผู้ขอใช้บริการตกลงให้คำนิยามที่ระบุไว้ในข้อตกลงหลักมาใช้บังคับ ทั้งนี้ หากมีคำนิยามใดในข้อตกลงหลักขัดหรือแย้งกับคำนิยามในข้อตกลงนี้&nbsp; ให้ใช้บังคับตามคำนิยามในข้อตกลงนี้</p>
<ol start="2">
<li><strong>เงื่อนไข</strong><strong>การใช้บริการ</strong>
<ul>
<li>การขอใช้บริการ KK Smart SMS จะมีผลสมบูรณ์เมื่อผู้ขอใช้บริการได้รับข้อความทางโทรศัพท์มือถือที่ลงทะเบียนขอใช้บริการจากธนาคารยืนยันการให้บริการ</li>
<li>ผู้ขอใช้บริการรับทราบว่า ข้อความที่ผู้ขอใช้บริการได้รับจากธนาคารผ่านโทรศัพท์มือถือ เป็นข้อมูลที่มีความสำคัญและอยู่ในความรับผิดชอบของผู้ขอใช้บริการที่ต้องเก็บรักษาข้อมูลดังกล่าวไว้เป็นความลับ หาก<br /> ผู้ขอใช้บริการไม่ระมัดระวังหรือประมาทเลินเล่อ เป็นเหตุให้ผู้อื่นล่วงรู้ข้อมูลดังกล่าวและก่อให้เกิดความเสียหายกับผู้ขอใช้บริการ ผู้ขอใช้บริการตกลงว่าธนาคารไม่ต้องรับผิดชอบใดๆ ต่อความเสียหายที่เกิดขึ้นทั้งสิ้น</li>
<li>ผู้ขอใช้บริการรับทราบว่า การรับข้อความรายการเคลื่อนไหวในบัญชีเงินฝากหรือข้อความอื่นใดจากธนาคารตามข้อตกลงนี้ผ่านเครือข่ายโทรศัพท์มือถือในต่างประเทศ อาจมีค่าใช้จ่ายเพิ่มขึ้น อันเนื่องมาจากผู้ให้บริการเครือข่ายร่วมระหว่างประเทศ</li>
<li>ในกรณีที่ผู้ขอใช้บริการไม่ได้รับข้อความ ได้รับข้อความล่าช้า หรือได้รับข้อความไม่ครบถ้วน อันเนื่องจากระบบเครือข่ายการให้บริการโทรศัพท์มือถือ หรือเกิดจากเหตุสุดวิสัย หรือเหตุอื่นใด ผู้ขอใช้บริการตกลงว่าธนาคารไม่ต้องรับผิดชอบต่อความเสียหายใดๆ ที่เกิดขึ้นจากเหตุดังกล่าวทั้งสิ้น&nbsp; เว้นแต่ผู้ขอใช้บริการจะพิสูจน์ได้ว่าความเสียหายดังกล่าวเกิดจากการกระทำโดยจงใจหรือประมาทเลินเล่ออย่างร้ายแรงของธนาคาร</li>
<li>ในกรณีที่ผู้ขอใช้บริการเปลี่ยนแปลงหมายเลขโทรศัพท์มือถือตามที่ได้แจ้งไว้กับธนาคาร ผู้ขอใช้บริการต้องแจ้งขอเปลี่ยนแปลงหมายเลขโทรศัพท์มือถือมายังธนาคาร โดยสามารถติดต่อได้ที่สาขาธนาคารหรือโดยวิธีการอื่นที่ธนาคารจะได้กำหนดต่อไป&nbsp; ทั้งนี้ ผู้ขอใช้บริการรับทราบว่า ธนาคารจะดำเนินการภายใน 30 วัน นับจากวันที่ได้รับแจ้ง&nbsp;</li>
</ul>
</li>
</ol>
<p>&nbsp;</p>
<ol start="3">
<li><strong>ค่าธรรมเนียม</strong><strong>และค่าใช้จ่ายต่างๆ</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการตกลงชำระค่าธรรมเนียมการใช้บริการKK Smart SMS ตามอัตราและเงื่อนไขที่ธนาคารได้ประกาศกำหนด ให้แก่ธนาคารล่วงหน้าเป็นรายเดือน โดยผู้ขอใช้บริการตกลงให้สิทธิธนาคารหักเงินค่าธรรมเนียมดังกล่าวจากบัญชีเงินฝากและบัญชีเงินฝากอื่นๆ ของผู้ขอใช้บริการที่มีอยู่กับธนาคารได้ทันที โดยไม่ต้องแจ้งให้ผู้ขอใช้บริการทราบล่วงหน้า และในกรณีที่บัญชีเงินฝากดังกล่าวมียอดเงินคงเหลือไม่เพียงพอให้ธนาคารหักเพื่อชำระค่าธรรมเนียม ผู้ขอใช้บริการตกลงชำระเงินในส่วนที่ขาดให้แก่ธนาคารทันทีที่ธนาคารทวงถาม</p>
<ol start="4">
<li><strong>การระงับและการยกเลิกการใช้บริการ</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการสามารถระงับหรือยกเลิกการใช้บริการKK Smart SMS ได้ โดยติดต่อที่สาขาธนาคาร หรือ KKP Contact Center หมายเลขโทรศัพท์ 02 165 5555 หรือโดยวิธีการอื่นที่ธนาคารจะได้กำหนดและแจ้งให้ทราบตามวิธีการที่สมควร</p>
<p>&nbsp;&nbsp;&nbsp;&nbsp;&nbsp;&nbsp;&nbsp; ทั้งนี้การระงับหรือการยกเลิกการใช้บริการKK Smart SMS จะมีผลสมบูรณ์ เมื่อธนาคารได้ส่งข้อความยืนยันการระงับหรือยกเลิกการใช้บริการไปยังโทรศัพท์มือถือของผู้ขอใช้บริการแล้ว โดยผู้ขอใช้บริการรับทราบว่าผู้ขอใช้บริการไม่สามารถเรียกคืนค่าธรรมเนียมธนาคารตามสัดส่วนของวันที่ยังไม่ได้ใช้บริการที่ธนาคารได้หักค่าธรรมเนียมไว้ล่วงหน้าแล้วได้</p>
<p>&nbsp;</p>
<p><strong>ข้อตกลงและเงื่อนไขการใช้บริการหักบัญชีเงินฝากอัตโนมัติ</strong></p>
<table width="100%">
<tbody>
<tr>
<td>
<p>เอกสารแนบ 5</p>
</td>
</tr>
</tbody>
</table>
<p><br />บริการหักบัญชีเงินฝากอัตโนมัติ (ตามที่ได้นิยามไว้ด้านล่าง) เป็นหนึ่งในบริการด้านการเงินผ่านช่องทางอิเล็กทรอนิกส์ของธนาคาร และอยู่ภายใต้ข้อตกลงและเงื่อนไขเกี่ยวกับการใช้บริการด้านการเงินผ่านช่องทางอิเล็กทรอนิกส์(&ldquo;<strong>ข้อตกลงหลัก</strong>&rdquo;)</p>
<p>ผู้ขอใช้บริการตกลงยินยอมผูกพันและปฏิบัติตามข้อตกลงนี้กับธนาคาร ดังต่อไปนี้</p>
<ol>
<li>ในข้อตกลงนี้ คำว่า</li>
</ol>
<p><strong>&ldquo;บริการหักบัญชีเงินฝากอัตโนมัติ&rdquo;</strong> หมายถึงบริการหักเงินจากบัญชีเงินฝากของผู้ขอใช้บริการเพื่อชำระหนี้ และ/หรือบรรดาภาระผูกพันต่างๆ ที่ผู้ขอใช้บริการมีอยู่กับธนาคารและ/หรือผู้รับชำระเงินที่ผู้ขอใช้บริการได้แจ้งความประสงค์ไว้ (ต่อไปนี้หากมิได้กล่าวถึงธนาคารโดยเฉพาะเจาะจงจะรวมเรียกว่า &ldquo;<strong>ผู้รับชำระเงิน</strong>&rdquo;)รวมถึงตามคำสั่งอื่นใดที่ผู้ขอใช้บริการแจ้งให้ผู้รับชำระเงินดำเนินการหักเงินจากบัญชีเงินฝากทั้งที่มีอยู่ในขณะขอใช้บริการและที่จะเกิดมีขึ้นในอนาคต ตามจำนวนที่ปรากฏในข้อมูลที่ธนาคารได้รับจากผู้รับชำระเงินและ/หรือ ตัวแทนของผู้รับชำระเงิน และ/หรือ บุคคลอื่นใดที่ได้รับแต่งตั้งหรือมอบหมายจากผู้รับชำระเงินให้กระทำการแทน และ/หรือในนามของผู้รับชำระเงิน(ต่อไปนี้จะเรียกว่า <strong>&ldquo;ผู้ส่งคำสั่งแทนผู้รับชำระเงิน&rdquo;</strong>) ตามที่ธนาคารตกลงกับผู้รับชำระเงิน และ/หรือผู้ส่งคำสั่งแทนผู้รับชำระเงินแต่ละราย และผู้ขอใช้บริการตกลงให้ธนาคารนำส่งเงินตามจำนวนที่หักออกจากบัญชีเงินฝากของผู้ขอใช้บริการให้แก่<br /> ผู้รับชำระเงินต่อไป</p>
<p>คำนิยามใดที่มิได้ระบุในข้อตกลงนี้ ผู้ขอใช้บริการตกลงให้นำคำนิยามที่ระบุไว้ในข้อตกลงหลักมาใช้บังคับ ทั้งนี้ หากมีคำนิยามใดในข้อตกลงหลักขัดหรือแย้งกับคำนิยามในข้อตกลงนี้&nbsp; ให้ใช้บังคับตามคำนิยามในข้อตกลงนี้</p>
<ol start="2">
<li>ผู้ขอใช้บริการตกลงให้ ธนาคารหักเงินจากบัญชีเงินฝากของผู้ขอใช้บริการตามจำนวนเงินที่ปรากฏในข้อมูลที่ธนาคารได้รับจากผู้รับชำระเงิน และ/หรือผู้ส่งคำสั่งแทนผู้รับชำระเงินดังนั้น หากปรากฏในภายหลังว่าจำนวนเงินที่<br /> ผู้รับชำระเงินและ/หรือผู้ส่งคำสั่งแทนผู้รับชำระเงินแจ้งแก่ธนาคารไม่ถูกต้อง ผู้ขอใช้บริการจะต้องติดต่อผู้รับชำระเงินเองโดยตรงเพื่อเรียกร้องเงินจำนวนดังกล่าวคืนจากผู้รับชำระเงิน โดยผู้ขอใช้บริการตกลงไม่เรียกร้องหรือฟ้องร้องให้ธนาคารชดใช้เงินหรือค่าเสียหายใดๆ ทั้งสิ้นเว้นแต่เป็นการกระทำโดยจงใจหรือประมาทเลินเล่ออย่างร้ายแรงของธนาคาร</li>
<li>ผู้ขอใช้บริการตกลงว่า ธนาคารจะหักเงินจากบัญชีเงินฝากของผู้ขอใช้บริการก็ต่อเมื่อยอดเงินคงเหลือในบัญชีเงินฝากของผู้ขอใช้บริการมีจำนวนเพียงพอในการหักบัญชีตามจำนวนเงินที่ปรากฏในข้อมูลที่ได้รับจากผู้รับชำระเงิน รวมทั้งค่าธรรมเนียม ค่าบริการ หรือค่าใช้จ่ายที่เกิดขึ้นอันเนื่องมาจากการหักบัญชีเงินฝากภายใต้ข้อตกลงนี้ในขณะนั้นเท่านั้น</li>
<li>ในกรณีที่ธนาคารดำเนินการหักเงินจากบัญชีเงินฝากที่ผู้ขอใช้บริการกำหนดไว้สำหรับการใช้บริการหักบัญชี<br /> เงินฝากอัตโนมัติแล้วผู้ขอใช้บริการจะได้รับหลักฐานการทำรายการจากธนาคารทางจดหมายอิเล็กทรอนิกส์ (Email) หรือข้อความทางโทรศัพท์ (SMS) ที่ผู้ขอใช้บริการได้ให้ไว้กับธนาคาร หรือช่องทางอื่นที่ธนาคารเห็นสมควรโดยนอกจากหลักฐานการทำรายการดังกล่าวแล้ว ผู้ขอใช้บริการสามารถตรวจสอบความถูกต้องของรายการได้จากใบแจ้งรายการเคลื่อนไหวของบัญชีเงิน (Statement)และ/หรือใบเสร็จรับเงิน หรือใบรับเงินที่จะออกโดยผู้รับชำระเงิน</li>
<li>ในกรณีบัญชีเงินฝากของผู้ขอใช้บริการเปลี่ยนแปลงไปไม่ว่าด้วยเหตุใดก็ตาม (เช่น การเปลี่ยนแปลงเลขที่บัญชี<br /> เงินฝากในกรณีที่ธนาคารปรับปรุงระบบหรือควบรวมสาขา ) ผู้ขอใช้บริการตกลงให้บัญชีเงินฝากที่เปลี่ยนแปลงไปนั้นอยู่ภายใต้เงื่อนไขและข้อตกลงนี้ด้วยทุกประการ</li>
<li>ผู้ขอใช้บริการตกลงชำระค่าธรรมเนียม ค่าบริการ และ/หรือค่าใช้จ่ายที่เกิดขึ้นอันเนื่องมาจากการใช้บริการหักบัญชีเงินฝากอัตโนมัติตามอัตราและเงื่อนไขที่ธนาคารได้ประกาศกำหนด โดยในกรณีที่ผู้ขอใช้บริการเป็นผู้รับภาระค่าธรรมเนียม ค่าบริการ และ/หรือค่าใช้จ่ายดังกล่าว ผู้ขอใช้บริการตกลงยินยอมให้ธนาคารมีสิทธิหักเงินจากบัญชี<br /> เงินฝากและบัญชีเงินฝากอื่นๆ ของผู้ขอใช้บริการที่มีอยู่กับธนาคารได้ทันที โดยไม่ต้องแจ้งให้ผู้ขอใช้บริการทราบล่วงหน้า และในกรณีที่บัญชีเงินฝากดังกล่าวมีเงินไม่เพียงพอให้ธนาคารหักเพื่อชำระค่าธรรมเนียม ค่าบริการ และ/หรือค่าใช้จ่ายทั้งหมด ผู้ขอใช้บริการตกลงชำระเงินในส่วนที่ขาดให้แก่ธนาคารทันทีที่ธนาคารทวงถาม</li>
<li>การขอใช้บริการหักบัญชีเงินฝากอัตโนมัติจะมีผลสมบูรณ์เมื่อผู้ขอใช้บริการได้รับข้อความยืนยันการให้บริการผ่านทางจดหมายอิเล็กทรอนิกส์(Email) หรือข้อความทางโทรศัพท์ (SMS) ที่ผู้ขอใช้บริการได้ให้ไว้กับธนาคาร หรือช่องทางอื่นที่ธนาคารเห็นสมควร</li>
<li>ผู้ขอใช้บริการตกลงให้ธนาคารมีสิทธิระงับหรือยกเลิกการให้บริการหักบัญชีเงินฝากอัตโนมัติทั้งหมด หรือเฉพาะผู้รับชำระเงินรายใดรายหนึ่งเมื่อใดก็ได้ โดยแจ้งให้ผู้ขอใช้บริการทราบล่วงหน้าไม่น้อยกว่า 30วัน ตามวิธีการหรือช่องทางที่ธนาคารเห็นสมควร</li>
<li>ผู้ขอใช้บริการสามารถยกเลิกการใช้บริการหักบัญชีเงินฝากอัตโนมัติได้ โดยแจ้งให้ธนาคารทราบล่วงหน้าไม่น้อยกว่า 30วันก่อนวันที่กำหนดให้การยกเลิกมีผล ทั้งนี้ การแจ้งยกเลิกการใช้บริการดังกล่าวให้ดำเนินการที่สาขาธนาคาร หรือโดยช่องทางอื่นที่ธนาคารจะได้กำหนดและแจ้งให้ทราบต่อไป</li>
</ol>
<table width="100%">
<tbody>
<tr>
<td>
<p>เอกสารแนบ 6</p>
</td>
</tr>
</tbody>
</table>
<p><strong><u>ข้อตกลงและเงื่อนไขการใช้บริการหักบัญชีเงินฝากเพื่อการลงทุนแบบอัตโนมัติ</u></strong></p>
<p><strong><u>(</u></strong><strong><u>KK Smart Investment Service)</u></strong></p>
<p>บริการหักบัญชีเงินฝากเพื่อการลงทุนแบบอัตโนมัติ (KK Smart InvestmentService)(ตามที่ได้นิยามไว้ด้านล่าง) เป็นหนึ่งในบริการด้านการเงินผ่านช่องทางอิเล็กทรอนิกส์ของธนาคาร และอยู่ภายใต้ข้อตกลงและเงื่อนไขเกี่ยวกับการใช้บริการด้านการเงินผ่านช่องทางอิเล็กทรอนิกส์ (&ldquo;ข้อตกลงหลัก&rdquo;)</p>
<ol>
<li><u>คำนิยาม</u></li>
</ol>
<p>&nbsp;&nbsp;&nbsp;&nbsp; ในข้อตกลงนี้ คำว่า</p>
<ul>
<li><strong>&ldquo;</strong><strong>KK Smart Investment Service</strong><strong>&rdquo;</strong> หมายถึง บริการที่ธนาคารจัดให้มีเพื่ออำนวยความสะดวกให้แก่ผู้ขอใช้บริการในการซื้อ และ/หรือ ขายคืน และ/หรือ สับเปลี่ยนหน่วยลงทุนแทนผู้ขอใช้บริการภายใต้เงื่อนไขที่ผู้ขอใช้บริการกำหนดและแจ้งให้ไว้แก่ธนาคาร ซึ่งประกอบไปด้วย (ก) บริการ Auto Sweep และ (ข) บริการ Saving Plan และ (ค) บริการอื่นๆ ที่ธนาคารจะจัดให้มีขึ้นต่อไป</li>
<li><strong>&ldquo;บริการ </strong><strong>Auto Sweep&rdquo; </strong>หมายถึง บริการซื้อ และ/หรือ ขายคืน และ/หรือสับเปลี่ยนหน่วยลงทุนอัตโนมัติแทนผู้ขอใช้บริการ ภายใต้เงื่อนไขที่ผู้ขอใช้บริการกำหนดและแจ้งให้ไว้แก่ธนาคาร</li>
<li><strong>&ldquo;</strong><strong>บริการ </strong><strong>Saving Plan&rdquo; </strong>หมายถึง บริการซื้อหน่วยลงทุนแบบต่อเนื่องโดยอัตโนมัติแทนผู้ขอใช้บริการ ภายใต้เงื่อนไขที่ผู้ขอใช้บริการกำหนดและแจ้งให้ไว้แก่ธนาคาร</li>
<li><strong>&ldquo;</strong><strong>Safety Period&rdquo; </strong>หมายถึงช่วงระยะเวลา (วันทำการติดต่อกัน)&nbsp; โดยเริ่มนับจากวันทำการใดๆ ที่เข้าเงื่อนไขที่ธนาคารจะต้องทำการสั่งซื้อหน่วยลงทุนตามเงื่อนไขบริการ Auto Sweep แต่ผู้ขอใช้บริการกำหนดให้ธนาคารงดเว้นการสั่งซื้อหน่วยลงทุนในช่วงระยะเวลาดังกล่าว</li>
<li><strong>&ldquo;</strong><strong>การสับเปลี่ยนหน่วยลงทุน</strong><strong>&rdquo;</strong>หมายถึง การขายคืนหน่วยลงทุนทั้งหมดของกองทุนกองหนึ่งเพื่อซื้อหน่วยลงทุนของกองทุนอีกกองหนึ่ง</li>
<li><strong>&ldquo;บัญชีเงินฝาก&rdquo;</strong>หมายถึง (ก) บัญชีเงินฝากของผู้ขอใช้บริการที่มีอยู่กับธนาคาร และ/หรือ (ข) บัญชีเงินฝากต่างสถาบันการเงินที่ผู้ขอใช้บริการกำหนดเพื่อการใช้ KK Smart Investment Service แต่ละประเภท</li>
<li><strong>&ldquo;</strong><strong>ยอดเงินคงเหลือสูงสุด</strong><strong>&rdquo; </strong><strong>(Maximum Spending Limit)</strong>หมายถึง ยอดเงินคงเหลือสูงสุดในบัญชี ตามที่<br /> ผู้ขอใช้บริการกำหนดไว้ในคำขอใช้บริการ สำหรับใช้บริการ Auto Sweep</li>
<li><strong>&ldquo;ยอดเงินคงเหลือขั้นต่ำ&rdquo; (</strong><strong>Minimum Spending Limit</strong><strong>) </strong>หมายถึง ยอดเงินคงเหลือขั้นต่ำในบัญชี ตามที่<br /> ผู้ขอใช้บริการกำหนดไว้ในคำขอใช้บริการ สำหรับใช้บริการ Auto Sweep</li>
<li><strong>&ldquo;กองทุน&rdquo;</strong>หมายถึง กองทุนรวมที่จัดตั้งขึ้นตามพระราชบัญญัติหลักทรัพย์และตลาดหลักทรัพย์ พ.ศ. 2535 และบริหารจัดการโดยบริษัทหลักทรัพย์จัดการกองทุน ภัทร จำกัด ซึ่งผู้ขอใช้บริการกำหนดและแจ้งให้ไว้แก่ธนาคารสำหรับการใช้ KK Smart Investment Service ทั้งนี้ ภายใต้รายชื่อกองทุนที่ธนาคารกำหนด</li>
<li><strong>&ldquo;กองทุนเดิม&rdquo; </strong>หมายถึง กองทุนที่ผู้ขอใช้บริการได้เคยกำหนดไว้สำหรับใช้ KK Smart Investment Service</li>
<li><strong>&ldquo;กองทุนใหม่&rdquo; </strong>หมายถึง กองทุนที่ผู้ขอใช้บริการแจ้งเปลี่ยนสำหรับใช้ KK Smart Investment Service</li>
</ul>
<p>&nbsp;&nbsp;&nbsp;&nbsp; คำนิยามใดที่มิได้ระบุในข้อตกลงนี้ ผู้ขอใช้บริการตกลงให้คำนิยามที่ระบุไว้ในข้อตกลงหลักมาใช้บังคับ ทั้งนี้ หากมีคำนิยามใดในข้อตกลงหลักขัดหรือแย้งกับคำนิยามในข้อตกลงนี้&nbsp; ให้ใช้บังคับตามคำนิยามในข้อตกลงนี้</p>
<ol start="2">
<li><u>ขอบเขตการให้บริการ </u><u>KK Smart Investment Service</u></li>
</ol>
<p>&nbsp;&nbsp;&nbsp;&nbsp; ผู้ขอใช้บริการรับทราบว่า KK Smart Investment Service ประกอบไปด้วย</p>
<p>&nbsp;&nbsp;&nbsp;&nbsp; 2.1&nbsp; บริการ Auto Sweep</p>
<p>&nbsp;&nbsp;&nbsp;&nbsp; 2.2&nbsp; บริการ Saving Plan</p>
<p>&nbsp;&nbsp;&nbsp;&nbsp; 2.3&nbsp; บริการอื่นๆ ที่ธนาคารจะจัดให้มีขึ้นต่อไป</p>
<ol start="3">
<li><u>ข้อตกลงและเงื่อนไขทั่วไปสำหรับการใช้บริการ </u><u>KK Smart Investment Service</u></li>
</ol>
<p>&nbsp;&nbsp;&nbsp;&nbsp; ผู้ขอใช้บริการรับทราบและตกลงกับธนาคารดังต่อไปนี้</p>
<p>&nbsp;&nbsp;&nbsp;&nbsp; 3.1&nbsp; ในการใช้ KK Smart Investment Service ผู้ขอใช้บริการจะต้องดำเนินการดังต่อไปนี้ให้ครบถ้วนเรียบร้อย</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 3.1.1&nbsp; กรณีใช้บริการ Auto Sweep</p>
<p>(ก)&nbsp;&nbsp;&nbsp;&nbsp; จัดให้มีบัญชีกองทุนและ</p>
<p>(ข)&nbsp;&nbsp;&nbsp;&nbsp; กำหนดเลขที่บัญชีเงินฝากที่ผู้ขอใช้บริการประสงค์จะใช้บริการ Auto Sweep และกำหนดให้บัญชีเงินฝากดังกล่าวเป็นบัญชีสำหรับการรับเงินค่าขายคืนหน่วยลงทุนและเงินปันผล(ถ้ามี) และ</p>
<p>(ค)&nbsp;&nbsp;&nbsp;&nbsp; มอบอำนาจให้ธนาคารและบุคคลที่ธนาคารกำหนดเป็นผู้ดำเนินการแทนผู้ขอใช้บริการในการทำคำสั่งซื้อ และ/หรือการขายคืน และ/หรือการสับเปลี่ยนหน่วยลงทุนในกองทุน รวมถึงการกำหนดให้บัญชีเงินฝากตามที่ผู้ขอใช้บริการประสงค์จะใช้บริการ Auto Sweep ตาม (ข) เป็นบัญชีสำหรับการรับเงินค่าขายคืนหน่วยลงทุนและเงินปันผล (ถ้ามี) แทนผู้ขอใช้บริการ รวมถึงดำเนินการอื่นใดที่เกี่ยวข้องเพื่อให้การซื้อ และ/หรือการขายคืน และ/หรือการสับเปลี่ยน<br /> หน่วยลงทุน และการกำหนดบัญชีเงินฝากสำหรับการรับเงินค่าขายคืนหน่วยลงทุนและเงิน<br /> ปันผล (ถ้ามี) ดังกล่าวสำเร็จบริบูรณ์ไปตามความประสงค์ของผู้ขอใช้บริการที่ได้ให้ไว้แก่ธนาคาร โดยผู้ขอใช้บริการตกลงลงนามในหนังสือมอบอำนาจและเอกสารอื่นๆ ที่เกี่ยวข้องตามที่ธนาคารกำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 3.1.2&nbsp;&nbsp; กรณีใช้บริการ Saving Plan</p>
<p>(ก)&nbsp;&nbsp;&nbsp;&nbsp; จัดให้มีบัญชีกองทุน และ</p>
<p>(ข)&nbsp;&nbsp;&nbsp;&nbsp; กำหนดเลขที่บัญชีเงินฝากที่ผู้ขอใช้บริการประสงค์จะใช้บริการ Saving Plan และ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ค)&nbsp;&nbsp;&nbsp;&nbsp; มอบอำนาจให้ธนาคารและบุคคลที่ธนาคารกำหนดเป็นผู้ดำเนินการแทนผู้ขอใช้บริการในการทำคำสั่งซื้อหน่วยลงทุนในกองทุนแทนผู้ขอใช้บริการ รวมถึงดำเนินการอื่นใดที่เกี่ยวข้องเพื่อให้การซื้อหน่วยลงทุนตามความประสงค์ของผู้ขอใช้บริการที่ได้ให้ไว้แก่ธนาคารเป็นไปโดยเสร็จสิ้นสมบูรณ์ โดยผู้ขอใช้บริการตกลงลงนามในหนังสือมอบอำนาจและเอกสารอื่นๆ ที่เกี่ยวข้องตามที่ธนาคารกำหนด</p>
<p>&nbsp;&nbsp;&nbsp;&nbsp; 3.2&nbsp;&nbsp; &nbsp; ในกรณีดังต่อไปนี้&nbsp; ผู้ขอใช้บริการรับทราบว่าผู้ขอใช้บริการจะไม่สามารถใช้ KK Smart Investment Service ได้</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ก)&nbsp;&nbsp; กองทุนที่ผู้ขอใช้บริการกำหนดสำหรับใช้ KK Smart Investment Service เป็นกองทุนที่มีระดับความเสี่ยงสูงกว่าระดับความเสี่ยงที่ผู้ขอใช้บริการสามารถลงทุนได้หรือเป็นกองทุนที่มิได้ป้องกันความเสี่ยงด้านอัตราแลกเปลี่ยนทั้งจำนวน (ยกเว้นกรณีที่ผู้ขอใช้บริการรับทราบความเสี่ยงดังกล่าวแล้วและยังคงตกลงยืนยันลงทุนในกองทุนดังกล่าว)หรือ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ข)&nbsp;&nbsp; สถานะของบัญชีเงินฝากที่ผู้ขอใช้บริการกำหนดสำหรับใช้ KK Smart Investment Service ถูกปิดบัญชีหรือถูกระงับการใช้งานไม่ว่าด้วยเหตุใดก็ตาม</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; 3.3&nbsp;&nbsp; ในการกำหนดบัญชีเงินฝากและกองทุนสำหรับใช้ KK Smart Investment Service ผู้ขอใช้บริการรับทราบว่าบัญชีเงินฝากและกองทุนดังกล่าวต้องอยู่ภายใต้ประเภทบัญชีและรายชื่อกองทุนตามที่ธนาคารกำหนด โดยชื่อผู้ถือ<br /> หน่วยลงทุนในกองทุนต้องเป็นชื่อที่ตรงกันกับชื่อบัญชีที่ระบุในบัญชีเงินฝาก และสำหรับบัญชีเงินฝาก 1 บัญชี ผู้ขอใช้บริการสามารถใช้ KK Smart Investment Service ได้ เพียงประเภทบริการเดียวเท่านั้น โดยเลือกระหว่างบริการ Auto Sweep กับ Saving Plan</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ธนาคารสงวนสิทธิเปลี่ยนแปลงประเภทบัญชีและรายชื่อกองทุนสำหรับการใช้ KK Smart Investment Service ได้ตลอดระยะเวลาการให้KK Smart Investment Serviceตามที่ธนาคารเห็นสมควร</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; 3.4&nbsp;&nbsp; ผู้ขอใช้บริการรับทราบและตกลงว่า ผู้ขอใช้บริการจะสามารถใช้ KK Smart Investment Service ได้ทันทีที่ธนาคารได้อนุมัติคำขอใช้บริการของผู้ขอใช้บริการแล้ว หรือภายในระยะเวลาที่ธนาคารจะได้แจ้งให้ผู้ขอใช้บริการทราบ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; 3.5&nbsp;&nbsp; ผู้ขอใช้บริการรับทราบว่าธนาคารจะทำการตรวจสอบยอดเงินคงเหลือในบัญชีเงินฝากที่ผู้ขอใช้บริการมีอยู่กับธนาคารภายในเวลา 06.00 น. ของทุกวันทำการ หรือกำหนดเวลาอื่นตามที่ธนาคารจะได้แจ้งให้ผู้ขอใช้บริการทราบต่อไปทางจดหมายอิเล็กทรอนิกส์หรือข้อความผ่านโทรศัพท์มือถือหรือแจ้งให้ทราบโดยการปิดประกาศณสาขาธนาคารหรือช่องทางอื่นตามที่ธนาคารเห็นสมควร</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; 3.6&nbsp;&nbsp; ในกรณีที่ธนาคารหรือสถาบันการเงินอื่นดำเนินการหักเงินจากบัญชีเงินฝากของผู้ขอใช้บริการแล้วผู้ขอใช้บริการจะได้รับหลักฐานการทำรายการจากธนาคารหรือสถาบันการเงินอื่นผ่านช่องทางหรือตามวิธีการอื่นที่ธนาคารหรือสถาบันการเงินอื่นกำหนดโดยนอกจากหลักฐานการทำรายการดังกล่าวแล้วผู้ขอใช้บริการสามารถตรวจสอบความถูกต้องของรายการได้จากสมุดคู่ฝากและ/หรือรายการเคลื่อนไหวของบัญชีเงินฝาก</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; 3.7&nbsp;&nbsp; ผู้ขอใช้บริการตกลงชำระค่าธรรมเนียมและ/หรือค่าใช้จ่ายที่เกิดขึ้นจากการใช้ KK Smart Investment Service ให้แก่ธนาคารตามอัตราและเงื่อนไขที่ธนาคารประกาศกำหนด โดย (ก)ในกรณีที่ผู้ขอใช้บริการกำหนดให้บัญชีเงินฝากที่มีอยู่กับธนาคารเป็นบัญชีเพื่อใช้ KK Smart Investment Service ผู้ขอใช้บริการตกลงให้ธนาคารหักเงินจากบัญชีเงินฝากและบัญชีเงินฝากอื่นๆของผู้ของใช้บริการที่มีอยู่กับธนาคารได้ทันทีโดยไม่ต้องแจ้งให้ผู้ขอใช้บริการทราบก่อนการหักเงินและในกรณีที่บัญชีเงินฝากดังกล่าวมียอดเงินคงเหลือไม่เพียงพอให้ธนาคารหักเพื่อชำระค่าธรรมเนียมและ/หรือค่าใช้จ่ายทั้งหมด&nbsp; ผู้ขอใช้บริการตกลงชำระเงินในส่วนที่ขาดให้แก่ธนาคารทันทีที่ธนาคารทวงถามและ (ข) ในกรณีที่ผู้ขอใช้บริการกำหนดให้บัญชีเงินฝากที่มีอยู่กับสถาบันการเงินอื่นเป็นเป็นบัญชีเพื่อใช้ KK Smart Investment Service ผู้ขอใช้บริการตกลงให้สถาบันการเงินผู้รับฝากเงินหักเงินจากบัญชีเงินฝากของผู้ขอใช้บริการรวมทั้งผู้ขอใช้บริการตกลงรับผิดชอบชำระค่าธรรมเนียมและ/หรือค่าใช้จ่ายที่เกิดขึ้นจากการดำเนินการดังกล่าวให้แก่สถาบันการเงินผู้รับฝากเงินตามอัตราที่สถาบันการเงินผู้รับฝากเงินประกาศกำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; 3.8&nbsp;&nbsp; ผู้ขอใช้บริการรับทราบว่า ข้อมูลต่างๆ ที่ผู้ขอใช้บริการได้รับจากธนาคารอันเนื่องมาจากหรือเกี่ยวเนื่องกับการใช้ KK Smart Investment Service ไม่ว่าจะผ่านช่องทางใดก็ตามไม่ถือเป็นการรับรองข้อมูลโดยธนาคารหรือใช้ในการอ้างอิงใดๆได้ในกรณีที่ผู้ขอใช้บริการมีข้อสงสัยหรือต้องการข้อมูลหรือรายละเอียดเพิ่มเติมผู้ขอใช้บริการต้องสอบถามธนาคารหรือบริษัทหลักทรัพย์จัดการกองทุนภัทรจำกัดโดยตรงทั้งนี้หากผู้ขอใช้บริการต้องการตรวจสอบความถูกต้องของการทำรายการจากรายการเคลื่อนไหวของบัญชีเงินฝาก (Statement) ผู้ขอใช้บริการต้องสอบถามสถาบันการเงิน<br /> ผู้รับฝากเงินที่ผู้ขอใช้บริการตกลงให้หักเงินจากบัญชีเงินฝากสำหรับใช้ KK Smart Investment Service</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; 3.9&nbsp;&nbsp; ในกรณีที่ผู้ขอใช้บริการเปลี่ยนแปลงประเภทบริการภายใต้ KK Smart Investment Service และเปลี่ยนแปลงกองทุนในคราวเดียวกัน ผู้ขอใช้บริการรับทราบว่าการเปลี่ยนแปลงดังกล่าว ธนาคารจะไม่ทำคำสั่งสับเปลี่ยนหน่วยลงทุนแต่อย่างใด</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; 3.10 ในกรณีดังต่อไปนี้ ผู้ขอใช้บริการรับทราบและตกลงว่าธนาคารสงวนสิทธิในการยกเลิกการใช้ KK Smart Investment Service ของผู้ขอใช้บริการได้ทันทีโดยไม่ต้องแจ้งให้ผู้ขอใช้บริการทราบ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ก)&nbsp;&nbsp; บัญชีเงินฝากถูกปิดบัญชีหรือสถานะของบัญชีเงินฝากถูกระงับการใช้งานไม่ว่าด้วยเหตุใดก็ตาม</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ข) &nbsp;&nbsp; ผู้ขอใช้บริการไม่ได้ทำการประเมินความเหมาะสมในการลงทุนเมื่อถึงกำหนดเวลาตามที่ธนาคารกำหนด</p>
<p>&nbsp;&nbsp;&nbsp;&nbsp;&nbsp;&nbsp; 3.11 ในกรณีที่ผู้ขอใช้บริการประสงค์จะยกเลิกการมอบอำนาจตามที่ระบุในข้อ 3.1.1 (ค) หรือ 3.1.2 (ค) ผู้ขอใช้บริการรับทราบและตกลงว่าการยกเลิกการมอบอำนาจดังกล่าวจะมีผลเป็นการยกเลิกการใช้ KK Smart Investment Service ในทุกบัญชีเงินฝากที่เกี่ยวข้องกับ KK Smart Investment Service ทั้งหมดโดยผู้ขอใช้บริการตกลงแจ้ง<br /> การยกเลิกการมอบอำนาจดังกล่าวให้ธนาคารทราบตามวิธีการที่ธนาคารกำหนด</p>
<p>&nbsp;&nbsp;&nbsp;&nbsp;&nbsp;&nbsp; 3.12 ผู้ขอใช้บริการสามารถยกเลิกการใช้ KK Smart Investment Service ได้โดยติดต่อที่สาขาธนาคารหรือช่องทางอื่นที่ธนาคารจะได้กำหนดต่อไป</p>
<p>&nbsp;&nbsp;&nbsp;&nbsp;&nbsp;&nbsp; 3.13 ผู้ขอใช้บริการรับทราบว่า ข้อกำหนดในการใช้ KK Smart Investment Service ตามที่ระบุในข้อตกลงนี้ไม่มีผลเป็นการเปลี่ยนแปลงข้อกำหนดและเงื่อนไขต่างๆที่ระบุไว้ในหนังสือชี้ชวนโครงการจัดการกองทุนและ/หรือข้อผูกพันระหว่างผู้ขอใช้บริการกับบริษัทจัดการกองทุนโดยผู้ขอใช้บริการยังคงผูกพันและปฏิบัติตามหนังสือชี้ชวนและ/หรือ<br /> ข้อผูกพันที่เกี่ยวข้องต่อไปตามเดิมทุกประการ</p>
<p>&nbsp;&nbsp;&nbsp;&nbsp;&nbsp;&nbsp; 3.14 เว้นแต่ข้อตกลงนี้จะกำหนดไว้เป็นอย่างอื่น ผู้ขอใช้บริการรับทราบว่าการใช้ KK Smart Investment Service ไม่มีผลกระทบถึงสิทธิและหน้าที่ต่างๆของผู้ขอใช้บริการเกี่ยวกับบัญชีเงินฝากตามข้อตกลงและเงื่อนไขบัญชีเงินฝากและบริการด้านการเงินผ่านช่องทางอิเล็กทรอนิกส์แต่อย่างใด</p>
<p>&nbsp;</p>
<p>&nbsp;</p>
<ol start="4">
<li><u>ข้อตกลงและเงื่อนไขเพิ่มเติมสำหรับบริการ</u><u> Auto Sweep</u></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ในการใช้บริการ Auto Sweep ผู้ขอใช้บริการตกลงเพิ่มเติมดังนี้</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; 4.1&nbsp;&nbsp; ผู้ขอใช้บริการรับทราบและตกลงว่า ในการใช้บริการ Auto Sweep ผู้ขอใช้บริการต้องใช้บริการดังกล่าวร่วมกับบัญชีเงินฝากที่ผู้ขอใช้บริการมีอยู่กับธนาคารโดยผู้ขอใช้บริการสามารถกำหนดบัญชีเงินฝากเพื่อรับเงินค่าขายคืน<br /> หน่วยลงทุนและเงินปันผล (ถ้ามี) ได้ 1 บัญชี/กองทุน/เลขที่ผู้ถือหน่วยลงทุนเท่านั้น</p>
<p>4.2 ในกรณีที่ธนาคารทำการตรวจสอบยอดเงินคงเหลือในบัญชีเงินฝากแล้วปรากฏว่า</p>
<p>&nbsp;&nbsp;&nbsp;&nbsp;&nbsp;&nbsp; (ก)&nbsp;&nbsp; จำนวนเงินรวมระหว่าง (กก) ยอดเงินคงเหลือในบัญชีเงินฝาก และ (ขข) ยอดเงินค่าขายคืนหน่วยลงทุนที่ผู้ขอใช้บริการจะได้รับจากการขายคืนหน่วยลงทุนผ่าน KK Smart Investment Service ภายในวันนั้น (ถ้ามี) (&ldquo;ยอดเงินคงเหลือสุทธิ&rdquo;) มีจำนวนเกินกว่ายอดเงินคงเหลือสูงสุด (Maximum Spending Limit) <br /> ผู้ขอใช้บริการตกลงยินยอมให้ธนาคารหักเงินจากบัญชีเงินฝากเป็นจำนวนเงินเท่ากับยอดเงินคงเหลือสุทธิหักด้วยยอดเงินคงเหลือสูงสุด (&ldquo;ยอดเงินสั่งซื้อ&rdquo;) และนำยอดเงินสั่งซื้อจำนวนดังกล่าวไปซื้อ<br /> หน่วยลงทุนในกองทุนแทนผู้ขอใช้บริการ ทั้งนี้ ธนาคารจะไม่ทำการสั่งซื้อหน่วยลงทุนหากปรากฏว่ายอดเงินสั่งซื้อมีจำนวนต่ำกว่า 5,000 บาท หรือต่ำกว่าจำนวนเงินขั้นต่ำที่ธนาคารจะได้แจ้งให้ทราบต่อไป (หากมี)หรือ</p>
<p>&nbsp;&nbsp;&nbsp;&nbsp;&nbsp;&nbsp; (ข)&nbsp;&nbsp; ยอดเงินคงเหลือสุทธิ (ตามนิยามที่ระบุในข้อ 4.2 (ก)) มีจำนวนต่ำกว่ายอดเงินคงเหลือขั้นต่ำ (Minimum Spending Limit) ผู้ขอใช้บริการตกลงมอบอำนาจให้ธนาคารทำคำสั่งขายคืนหน่วยลงทุนในกองทุนแทนผู้ขอใช้บริการ โดยจำนวนเงินที่ผู้ขอใช้บริการประสงค์ให้ธนาคารทำการขายคืนหน่วยลงทุนจะเท่ากับยอดเงินคงเหลือสูงสุด (Maximum Spending Limit) หักด้วยยอดเงินคงเหลือสุทธิ (&ldquo;ยอดเงินสั่งขาย&rdquo;) ทั้งนี้ธนาคารจะไม่ทำการขายคืนหน่วยลงทุนหากปรากฏว่ายอดเงินสั่งขายมีจำนวนต่ำกว่า 5,000 บาท หรือต่ำกว่าจำนวนเงินขั้นต่ำที่ธนาคารจะได้แจ้งให้ทราบต่อไป(หากมี)</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ในกรณีที่คำสั่งขายคืนหน่วยลงทุนของธนาคารภายใต้เงื่อนไขที่ระบุในวรรคก่อนเป็นจำนวนเงินที่มากกว่ามูลค่าหน่วยลงทุนสุทธิในกองทุนของผู้ขอใช้บริการ ผู้ขอใช้บริการตกลงให้ธนาคารทำคำสั่งขายคืนหน่วยลงทุนในกองทุนทั้งหมด</p>
<p>4.3 ในกรณีที่ผู้ขอใช้บริการกำหนดให้มี Safety Period ผู้ขอใช้บริการรับทราบว่าธนาคารจะทำการสั่งซื้อ<br /> หน่วยลงทุนแทนผู้ขอใช้บริการเมื่อ (ก) ครบกำหนดระยะเวลา Safety Period และ (ข) ยอดเงินในบัญชีเงินฝากใน<br /> วันทำการถัดจากวันสิ้นสุดระยะเวลา Safety Period เข้าเงื่อนไขที่ธนาคารจะต้องทำการสั่งซื้อหน่วยลงทุนตามที่ระบุในข้อ 4.2 (ก)</p>
<p>&nbsp;&nbsp;&nbsp;&nbsp;&nbsp;&nbsp; ทั้งนี้ ผู้ขอใช้บริการรับทราบและตกลงว่า หากยอดเงินในบัญชีเงินฝากวันใดวันหนึ่งในช่วงระยะเวลาการนับ Safety Period ไม่เข้าเงื่อนไขที่ธนาคารจะต้องทำการสั่งซื้อหน่วยลงทุนตามที่ระบุในข้อ 4.2 (ก)ให้ถือว่าการนับระยะเวลา Safety Period เป็นอันสิ้นสุดลง และให้ธนาคารเริ่มนับระยะเวลา Safety Period ใหม่ในวันที่เข้าเงื่อนไขที่ธนาคารจะต้องทำการสั่งซื้อหน่วยลงทุนตามที่ระบุในข้อ 4.2 (ก)</p>
<p>4.4 ในการขอเปลี่ยนกองทุนสำหรับใช้บริการ Auto Sweep ผู้ขอใช้บริการตกลงยินยอมผูกพันตามเงื่อนไขใน<br /> แต่ละกรณีดังนี้</p>
<p>&nbsp;&nbsp;&nbsp;&nbsp;&nbsp;&nbsp; (ก) กรณีการขอเปลี่ยนกองทุนโดยเลขที่ผู้ถือหน่วยลงทุนของกองทุนใหม่กับกองทุนเดิมเป็นเลขเดียวกัน</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการตกลงยินยอมให้ธนาคารทำคำสั่งสับเปลี่ยนหน่วยลงทุนจากกองทุนเดิมไปเป็นกองทุนใหม่ตามที่ผู้ขอใช้บริการแจ้งให้ไว้แก่ธนาคาร โดยผู้ขอใช้บริการรับทราบว่าการสับเปลี่ยนหน่วยลงทุนดังกล่าว จะมีผลให้เป็นการขายคืนหน่วยลงทุนในกองทุนเดิมทั้งหมดที่ผู้ถือหน่วยลงทุนมีอยู่ภายใต้เลขผู้ถือหน่วยลงทุนดังกล่าวซึ่งไม่จำกัดเพียงแต่หน่วยลงทุนที่เกิดจากการทำรายการผ่าน KK Smart Investment Service ทั้งนี้ เพื่อซื้อหน่วยลงทุนในกองทุนใหม่ตามที่ผู้ขอใช้บริการกำหนด</p>
<p>&nbsp;&nbsp;&nbsp;&nbsp;&nbsp;&nbsp; (ข) กรณีการขอเปลี่ยนกองทุนโดยเลขที่ผู้ถือหน่วยลงทุนของกองทุนใหม่กับกองทุนเดิมแตกต่างกัน</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการรับทราบและตกลงว่าธนาคารจะทำการเปลี่ยนกองทุนจากกองทุนเดิมไปเป็นกองทุนใหม่ที่<br /> ผู้ขอใช้บริการกำหนดและแจ้งให้ไว้แก่ธนาคารเท่านั้นโดยมิได้มีการสับเปลี่ยนหน่วยลงทุนแต่อย่างใด</p>
<ol start="5">
<li><u>ข้อตกลงและเงื่อนไขเพิ่มเติมสำหรับบริการ</u><u> Saving Plan</u></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ในการใช้บริการ Saving Plan ผู้ขอใช้บริการตกลงเพิ่มเติมดังนี้</p>
<p>&nbsp; &nbsp; &nbsp; &nbsp; 5.1&nbsp;&nbsp; ในกรณีที่ถึงกำหนดเวลาที่ผู้ขอใช้บริการระบุให้ธนาคารทำคำสั่งซื้อหน่วยลงทุนแทนผู้ขอใช้บริการตามที่ระบุในคำขอใช้บริการ ผู้ขอใช้บริการตกลงยินยอมให้ธนาคารหักเงินจากบัญชีเงินฝากเป็นจำนวนเงินตามที่กำหนดในคำขอ<br /> ใช้บริการ และนำเงินจำนวนดังกล่าวไปซื้อหน่วยลงทุนในกองทุนแทนผู้ขอใช้บริการ</p>
<p>&nbsp;&nbsp;&nbsp;&nbsp;&nbsp;&nbsp; 5.2&nbsp; ผู้ขอใช้บริการรับทราบว่าในกรณีที่สถาบันการเงินผู้รับฝากเงินของผู้ขอใช้บริการส่งผลการหักเงินในบัญชีของผู้ขอใช้บริการมายังธนาคารภายหลังเวลา 15.30 น.ของวันทำการจะถือว่าคำสั่งซื้อหน่วยลงทุนดังกล่าวจะไม่สามารถยกเลิกหรือเพิกถอนได้และจะมีผลในวันทำการถัดไป</p>
<p>&nbsp;&nbsp;&nbsp;&nbsp;&nbsp;&nbsp; 5.3&nbsp; ผู้ขอใช้บริการรับทราบว่า เมื่อถึงกำหนดเวลาที่ธนาคารจะต้องทำคำสั่งซื้อหน่วยลงทุนแทนผู้ขอใช้บริการในคราวใดๆ แล้ว หากเกิดกรณีดังต่อไปนี้ ธนาคารจะไม่ทำการสั่งซื้อหน่วยลงทุนแทนผู้ขอใช้บริการ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ก)&nbsp; จำนวนเงินในการซื้อหน่วยลงทุนแบบต่อเนื่องตามที่ผู้ขอใช้บริการกำหนดมีจำนวนต่ำกว่า1,000บาทหรือต่ำกว่ามูลค่าขั้นต่ำในการสั่งซื้อหน่วยลงทุนตามที่กองทุนกำหนด (บังคับตามจำนวนเงินขั้นต่ำที่สูงกว่า)หรือ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ข)&nbsp; ยอดเงินคงเหลือในบัญชีเงินฝากมีจำนวนน้อยกว่ายอดเงินสั่งซื้อหน่วยลงทุนแบบต่อเนื่องที่ผู้ขอใช้บริการกำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ค) กรณีเป็นการซื้อหน่วยลงทุนแบบต่อเนื่องมากกว่า 1กองทุนในวันเดียวกันหากยอดเงินคงเหลือในบัญชีเงินฝากมีไม่เพียงพอที่จะซื้อหน่วยลงได้ครบทุกกองทุนธนาคารขอสงวนสิทธิทำรายการซื้อหน่วยลงทุนให้เฉพาะรายการที่สามารถหักเงินได้เท่านั้น</p>
<p>5.4&nbsp;&nbsp; ในการขอเปลี่ยนกองทุนสำหรับการใช้บริการ Saving Plan ผู้ขอใช้บริการรับทราบและตกลงว่าธนาคารจะทำการเปลี่ยนกองทุนสำหรับใช้บริการ Saving Plan จากกองทุนเดิมไปเป็นกองทุนใหม่ที่ผู้ขอใช้บริการกำหนดและแจ้งให้ไว้แก่ธนาคารเท่านั้น โดยการเปลี่ยนกองทุนในกรณีนี้ผู้ขอใช้บริการรับทราบว่าธนาคารจะไม่ทำคำสั่งสับเปลี่ยนหน่วยลงทุนแต่อย่างใด</p>
<table width="100%">
<tbody>
<tr>
<td>
<p>เอกสารแนบ 7</p>
</td>
</tr>
</tbody>
</table>
<p><strong>ข้อตกลงและเงื่อนไขการใช้บริการ</strong><strong>Sweep in-out</strong></p>
<p>บริการSweep in-out (ตามที่ได้นิยามไว้ด้านล่าง) เป็นหนึ่งในบริการด้านการเงินผ่านช่องทางอิเล็กทรอนิกส์ของธนาคาร และอยู่ภายใต้ข้อตกลงและเงื่อนไขเกี่ยวกับการใช้บริการด้านการเงินผ่านช่องทางอิเล็กทรอนิกส์ (&ldquo;<strong>ข้อตกลงหลัก</strong>&rdquo;)</p>
<ol>
<li><strong> คำนิยาม</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ในข้อตกลงนี้ คำว่า</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 1.1&nbsp;&nbsp;&nbsp; &ldquo;<strong>บริการ </strong><strong>Sweep in-out</strong>&rdquo; หมายถึง บริการหัก และ/หรือโอนเงินระหว่างบัญชีเงินฝากประเภทต่างๆ ซึ่งประกอบด้วยบริการหักและ/หรือโอนเงินจากบัญชีเงินฝากออมทรัพย์ไปเข้าบัญชีเงินฝากกระแสรายวัน (Sweep in) และบริการหักและ/หรือโอนเงินจากบัญชีเงินฝากกระแสรายวันไปเข้าบัญชีเงินฝากออมทรัพย์ (Sweep out)</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 1.2&nbsp;&nbsp;&nbsp; &ldquo;<strong>บัญชีเงินฝากออมทรัพย์</strong>&rdquo; หมายถึง บัญชีเงินฝากประเภทออมทรัพย์ของผู้ขอใช้บริการที่มีอยู่กับธนาคารและได้กำหนดให้ใช้สำหรับบริการ Sweep in-out</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 1.3&nbsp;&nbsp;&nbsp; &ldquo;<strong>บัญชีเงินฝากกระแสรายวัน</strong>&rdquo; หมายถึง บัญชีเงินฝากประเภทกระแสรายวันของผู้ขอใช้บริการที่มีอยู่กับธนาคารและได้กำหนดให้ใช้สำหรับบริการ Sweep in-out&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; คำนิยามใดที่มิได้ระบุในข้อตกลงนี้ ผู้ขอใช้บริการตกลงให้คำนิยามที่ระบุไว้ในข้อตกลงหลักมาใช้บังคับ ทั้งนี้ หากมีคำนิยามใดในข้อตกลงหลักขัดหรือแย้งกับคำนิยามในข้อตกลงนี้ให้ใช้บังคับตามคำนิยามในข้อตกลงนี้</p>
<ol start="2">
<li><strong> เงื่อนไขการใช้บริการ</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.1&nbsp;&nbsp;&nbsp; ผู้ขอใช้บริการรับทราบและตกลงว่าธนาคารจะให้บริการ Sweep in- out แก่ผู้ขอใช้บริการ เมื่อผู้ขอใช้บริการได้ดำเนินการสมัครใช้บริการนี้ตามวิธีการที่ธนาคารกำหนดและธนาคารได้อนุมัติคำขอใช้บริการของผู้ขอใช้บริการแล้ว</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.2&nbsp;&nbsp;&nbsp; ผู้ขอใช้บริการสามารถใช้บริการ Sweep in &ndash; out ทุกวันและเวลาทำการของสาขา โดยไม่จำกัดจำนวนครั้งและจำนวนเงินสูงสุดในการใช้บริการ</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.3&nbsp;&nbsp;&nbsp; ผู้ขอใช้บริการรับทราบว่า ในการใช้บริการหักและ/หรือโอนเงินจากบัญชีเงินฝากออมทรัพย์ไปเข้าบัญชี<br /> เงินฝากกระแสรายวัน (Sweep in)ธนาคารจะดำเนินการภายใต้เงื่อนไขดังนี้</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ก)&nbsp;&nbsp;&nbsp;&nbsp; ในกรณีที่มีเช็คสั่งจ่ายจากบัญชีเงินฝากกระแสรายวัน หรือมีตั๋วเงิน เอกสาร และ/หรือตราสารทางการเงินอื่นใดมาตัดบัญชี ถอน หรือเรียกเก็บเงินจากบัญชีเงินฝากกระแสรายวัน และปรากฏว่ายอดเงินคงเหลือในบัญชีเงินฝากกระแสรายวันมียอดเงินฝากคงเหลือในบัญชีไม่เพียงพอให้ธนาคารตัดบัญชี ถอน หรือจ่ายเงินตามการเรียกเก็บผู้ขอใช้บริการตกลงให้ธนาคารหัก และ/หรือโอนเงินจากบัญชีเงินฝากออมทรัพย์ตามจำนวนเงินที่ไม่พอจ่าย ตัดบัญชี ถอน หรือจ่ายเงินตามการเรียกเก็บนั้น ไปเข้าบัญชีเงินฝากกระแสรายวันได้โดยทันที</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; อนึ่ง ในกรณีที่ธนาคารพิจารณาแล้วเห็นว่า หากธนาคารดำเนินการหักและ/หรือโอนเงินตามเงื่อนไขที่ระบุในวรรคก่อนแล้ว ยอดเงินในบัญชีเงินฝากกระแสรายวันยังคงไม่เพียงพอชำระเงินตามเช็คสั่งจ่าย ตั๋วเงิน เอกสาร และ/หรือ ตราสารทางการเงินอื่นใดที่ส่งมาเพื่อตัดบัญชี ถอน หรือ เรียกเก็บเงินจากบัญชีนั้น และ<br /> ผู้ขอใช้บริการมิได้มีวงเงินสินเชื่อเบิกเงินเกินบัญชีกับธนาคารธนาคารจะไม่ดำเนินการหัก และ/หรือโอนเงินตามวรรคก่อนให้แก่ผู้ขอใช้บริการ แต่หากผู้ขอใช้บริการมีวงเงินสินเชื่อเบิกเงินเกินบัญชีกับธนาคาร ธนาคารจะดำเนินการหัก และ/หรือโอนเงินจากยอดเงินคงเหลือในบัญชีเงินฝากออมทรัพย์ทั้งจำนวนหรือเพียงบางส่วนเพื่อให้บัญชีเงินฝาก<br /> กระแสรายวันมียอดเป็นหนี้ธนาคารในจำนวนน้อยที่สุด</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ข)&nbsp;&nbsp;&nbsp;&nbsp; ณ สิ้นวันใดๆ หากปรากฏว่ายอดเงินในบัญชีเงินฝากกระแสรายวันมียอดเงินเป็นลูกหนี้ของธนาคาร <br /> ผู้ขอใช้บริการตกลงให้ธนาคาร หัก และ/หรือโอนเงินจากบัญชีเงินฝากออมทรัพย์ไปเข้าบัญชีเงินฝากกระแสรายวันตามจำนวนเท่ากับยอดเงินที่เป็นลูกหนี้ธนาคาร หรือยอดเงินคงเหลือในบัญชีเงินฝากออมทรัพย์ทั้งจำนวน หรือเพียงบางส่วนได้โดยทันทีเพื่อให้บัญชีเงินฝากกระแสรายวันไม่มียอดเป็นหนี้ หรือมียอดเป็นหนี้ธนาคารในจำนวนน้อยที่สุด</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ค)&nbsp;&nbsp;&nbsp;&nbsp; ผู้ขอใช้บริการรับทราบว่าธนาคารจะทำรายการตามคำสั่งของผู้ขอใช้บริการก็ต่อเมื่อยอดเงินคงเหลือในบัญชีเงินฝากออมทรัพย์ของผู้ขอใช้บริการมีจำนวนเพียงพอในการหักและ/หรือโอนเงินไปยังบัญชีเงินฝากกระแสรายวันของผู้ขอใช้บริการตามจำนวนเงินที่ผู้ขอใช้บริการทำคำสั่ง</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ง)&nbsp;&nbsp;&nbsp;&nbsp; ผู้ขอใช้บริการรับทราบว่าการใช้บริการ Sweep in ตามข้อตกลงนี้ผู้ขอใช้บริการจะต้องชำระภาษีเงินได้สำหรับดอกเบี้ยของบัญชีเงินฝากออมทรัพย์ตามหลักเกณฑ์ที่กรมสรรพากรกำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.4 &nbsp;&nbsp; ผู้ขอใช้บริการรับทราบว่า ในการใช้บริการหัก และ/หรือโอนเงินจากบัญชีเงินฝากกระแสรายวันไปเข้าบัญชีเงินฝากออมทรัพย์(Sweep out)ธนาคารจะให้บริการต่อเมื่อปรากฏว่าณ สิ้นวันใดๆ ยอดเงินในบัญชีเงินฝากกระแสรายวันมียอดเงินฝากเป็นเจ้าหนี้ธนาคาร โดยผู้ขอใช้บริการยินยอมให้ธนาคารหักและ/หรือโอนยอดเงินฝากจากบัญชีเงินฝากกระแสรายวันทั้งหมดไปเข้าบัญชีเงินฝากออมทรัพย์ได้ทันที&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.5&nbsp;&nbsp;&nbsp; การให้บริการ Sweep in-out ตามข้อตกลงนี้ ผู้ขอใช้บริการรับทราบว่าธนาคารจะทำการหักและ/หรือโอนเงินโดยพิจารณาจากยอดเงินฝากคงเหลือ ณ ขณะที่ทำรายการเท่านั้น ในกรณีที่มีการนำฝากเช็ค &nbsp;ตั๋วเงิน หรือตราสารทางการเงินอื่นใดเข้าบัญชีเงินฝากออมทรัพย์ หรือบัญชีเงินฝากกระแสรายวันไว้แล้ว แต่ยังรอผลการเรียกเก็บ ธนาคารจะยังไม่ดำเนินการหัก และ/หรือโอนเงินสำหรับจำนวนเงินที่รอผลการเรียกเก็บอยู่นั้นไปยังบัญชีเงินฝากกระแสรายวันหรือบัญชีเงินฝากออมทรัพย์ (แล้วแต่กรณี) จนกว่าธนาคารจะทำการเรียกเก็บเงินตามเช็ค ตั๋วเงิน หรือตราสารทางการเงินที่นำเข้าฝากบัญชีนั้นได้แล้ว</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.6&nbsp;&nbsp;&nbsp; เมื่อธนาคารหัก และ/หรือโอนเงิน และนำเงินที่หักและ/หรือโอนเงินนั้นเข้าบัญชีเงินฝากออมทรัพย์ หรือบัญชีเงินฝากกระแสรายวัน (แล้วแต่กรณี) ตามที่ผู้ขอใช้บริการกำหนดให้ไว้แก่ธนาคารแล้ว ผู้ขอใช้บริการจะได้รับหลักฐานการทำรายการจากธนาคารทางจดหมายอิเล็กทรอนิกส์ (Email) หรือข้อความทางโทรศัพท์ (SMS) ที่ผู้ขอใช้บริการได้ให้ไว้กับธนาคาร หรือช่องทางอื่นที่ธนาคารเห็นสมควร</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.7&nbsp;&nbsp;&nbsp; ในกรณีที่การใช้บริการ Sweep in-out ตามข้อตกลงนี้เป็นผลทำให้ผู้ขอใช้บริการต้องชำระค่าธรรมเนียม ค่าบริการ ตลอดจนค่าใช้จ่ายต่างๆ ที่เกี่ยวข้องกับเงินฝากและ/หรือค่าธรรมเนียมการใช้บริการSweep in-out ให้แก่ธนาคารตามอัตราและเงื่อนไขที่ธนาคารประกาศกำหนดผู้ขอใช้บริการตกลงให้ธนาคารมีสิทธิหักเงินค่าธรรมเนียม<br /> และ/หรือค่าบริการต่างๆ ดังกล่าวข้างต้นจากบัญชีเงินฝากและบัญชีเงินฝากอื่นๆของผู้ขอใช้บริการที่มีอยู่กับธนาคารได้ทันทีโดยไม่ต้องแจ้งให้ผู้ขอใช้บริการทราบล่วงหน้าและในกรณีที่บัญชีเงินฝากดังกล่าวมีเงินไม่เพียงพอให้ธนาคารหักเพื่อชำระค่าธรรมเนียม และ/หรือค่าบริการต่างๆ ทั้งหมดผู้ขอใช้บริการตกลงชำระเงินในส่วนที่ขาดให้แก่ธนาคารทันทีที่ธนาคารทวงถาม</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.8&nbsp;&nbsp;&nbsp; ผู้ขอใช้บริการสามารถระงับหรือยกเลิกการใช้บริการ Sweep in-out ได้ โดยติดต่อที่สาขาธนาคาร หรือโดยวิธีการอื่นที่ธนาคารจะได้กำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>&nbsp;</p>
<table width="100%">
<tbody>
<tr>
<td>
<p>เอกสารแนบ 8</p>
</td>
</tr>
</tbody>
</table>
<p><strong>ข้อตกลงและเงื่อนไขการใช้บริการ</strong><strong>KK พร้อมเพย์</strong></p>
<p>บริการKK พร้อมเพย์(ตามที่ได้นิยามไว้ด้านล่าง) เป็นหนึ่งในบริการด้านการเงินผ่านช่องทางอิเล็กทรอนิกส์ของธนาคาร และอยู่ภายใต้ข้อตกลงและเงื่อนไขเกี่ยวกับการใช้บริการด้านการเงินผ่านช่องทางอิเล็กทรอนิกส์ (&ldquo;<strong>ข้อตกลงหลัก</strong>&rdquo;)</p>
<ol>
<li><strong> คำนิยาม</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ในข้อตกลงนี้ คำว่า</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 1.1 &ldquo;<strong>บริการ </strong><strong>KK พร้อมเพย์</strong>&rdquo;หมายถึง บริการที่รองรับการรับโอนเงินหรือธุรกรรมเกี่ยวกับบัญชีเงินฝากใดๆที่อาจถูกกำหนดขึ้นในอนาคตซึ่งผู้ขอใช้บริการต้องลงทะเบียน KKพร้อมเพย์โดยใช้เลขประจำตัวประชาชน หมายเลขโทรศัพท์มือถือ เลขประจำตัวผู้เสียภาษีอากร หรือข้อมูลอื่นใดที่อาจถูกกำหนดขึ้นในอนาคต(เช่น ที่อยู่จดหมายอิเล็กทรอนิกส์ (Email Address) ที่ได้ลงทะเบียนไว้กับธนาคาร)แทนเลขที่บัญชีเงินฝากของผู้ขอใช้บริการโดยเมื่อธนาคารแจ้งผลยืนยันการลงทะเบียนบริการKK พร้อมเพย์ไปยังผู้ขอใช้บริการแล้ว ระบบงานจะจัดเก็บข้อมูลการลงทะเบียนบริการKK พร้อมเพย์เป็นข้อมูลในการรองรับการรับโอนเงิน หรือธุรกรรมเกี่ยวกับบัญชีเงินฝากใดๆ ที่อาจถูกกำหนดขึ้นในอนาคตต่อไป</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 1.2 &ldquo;<strong>ลงทะเบียน</strong>&rdquo; หมายถึง การลงทะเบียนใช้บริการ KK พร้อมเพย์ผ่านช่องทางและวิธีการที่ธนาคารกำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 1.3 &ldquo;<strong>ยกเลิกการลงทะเบียน</strong>&rdquo; หมายถึง การยกเลิกการลงทะเบียนใช้บริการ KK พร้อมเพย์ผ่านช่องทางและวิธีการที่ธนาคารกำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 1.4 &ldquo;<strong>ITMX</strong>&rdquo; หมายถึง บริษัทเนชั่นแนลไอทีเอ็มเอ๊กซ์ จำกัด และให้หมายความรวมถึงบุคคลอื่นใดที่ทำหน้าที่ตัวกลางเชื่อมระบบในการใช้บริการนี้แทน ITMX</p>
<p><strong>&nbsp;&nbsp;&nbsp;&nbsp;&nbsp; </strong>คำนิยามใดที่มิได้ระบุในข้อตกลงนี้ ผู้ขอใช้บริการตกลงให้คำนิยามที่ระบุไว้ในข้อตกลงหลักมาใช้บังคับ ทั้งนี้ หากมีคำนิยามใดในข้อตกลงหลักขัดหรือแย้งกับคำนิยามในข้อตกลงนี้ให้ใช้บังคับตามคำนิยามในข้อตกลงนี้</p>
<ol start="2">
<li><strong> เงื่อนไขการใช้บริการ</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.1 &nbsp;&nbsp; ผู้ขอใช้บริการรับทราบว่า บัญชีเงินฝากสำหรับใช้บริการ KK พร้อมเพย์ต้องเป็นบัญชีเงินฝากประเภท<br /> ออมทรัพย์หรือกระแสรายวันที่ผู้ขอใช้บริการมีอยู่กับธนาคารเท่านั้น และต้องไม่เป็นบัญชีร่วม</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.2 &nbsp;&nbsp; ผู้ขอใช้บริการรับทราบและตกลงว่า ผู้ขอใช้บริการจะสามารถใช้บริการ KK พร้อมเพย์ได้เมื่อผู้ขอใช้บริการได้รับแจ้งผลยืนยันการลงทะเบียนบริการจากธนาคารผ่านข้อความทางโทรศัพท์ (SMS)หรือจดหมายอิเล็กทรอนิกส์ (Email)หรือผ่านช่องทางอื่นใดตามที่ธนาคารเห็นสมควร</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.3 &nbsp;&nbsp; ในกรณีที่ธนาคารกำหนดวิธีการให้ผู้ขอใช้บริการสามารถลงทะเบียนใช้บริการKK พร้อมเพย์ได้โดยไม่ต้อง<br /> ลงลายมือชื่อ ผู้ขอใช้บริการตกลงผูกพันและปฏิบัติตามข้อตกลงและเงื่อนไขที่เกี่ยวข้องตามที่ธนาคารกำหนดทุกประการ</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.4 &nbsp;&nbsp; ผู้ขอใช้บริการขอรับรองและยืนยันว่าในขณะที่ลงทะเบียนสมัครใช้บริการKK พร้อมเพย์และตลอดระยะเวลาของการใช้บริการนี้ ผู้ขอใช้บริการเป็นเจ้าของบัญชีเงินฝากและบัตรประจำตัวประชาชน หรือบัตรประจำตัวผู้เสีย<br /> ภาษีอากรที่ทางการออกให้แก่ผู้ขอใช้บริการ หรือเป็นผู้มีสิทธิใช้หรือได้รับอนุญาตให้ใช้หมายเลขโทรศัพท์มือถือ<br /> เลขประจำตัวผู้เสียภาษีอากรหรือข้อมูลอื่นใดที่นำมาลงทะเบียนเพื่อใช้บริการนี้</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.5 &nbsp;&nbsp; หากผู้ขอใช้บริการเปลี่ยนแปลง/ยกเลิกบัญชีเงินฝาก หมายเลขโทรศัพท์มือถือ เลขประจำตัวผู้เสียภาษีอากร หรือข้อมูลอื่นใดที่ใช้ลงทะเบียนบริการนี้ ผู้ขอใช้บริการมีหน้าที่แจ้งการเปลี่ยนแปลงหรือยกเลิกข้อมูลดังกล่าวให้ธนาคารทราบทันทีที่สาขาของธนาคาร หรือช่องทางอื่นที่ธนาคารจะได้กำหนดและผู้ขอใช้บริการมีหน้าที่แจ้งการเปลี่ยนแปลงหรือยกเลิกข้อมูลดังกล่าวแก่ผู้โอนเงินทันที</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.6 &nbsp;&nbsp; ผู้ขอใช้บริการตกลงให้ธนาคารให้ข้อมูลที่เกี่ยวกับผู้ขอใช้บริการแก่ ITMX เพื่อเป็นฐานข้อมูลกลางสำหรับบริการ KK พร้อมเพย์ได้</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.7 &nbsp;&nbsp; ผู้ขอใช้บริการรับทราบว่าการรับโอนเงินผ่านบริการKK พร้อมเพย์ เป็นการรับโอนเงินภายในประเทศเท่านั้น</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.8 &nbsp;&nbsp; ในกรณีที่ผู้ขอใช้บริการประสงค์จะโอนเงิน ผู้ขอใช้บริการสามารถโอนเงินผ่านช่องทางต่างๆ ที่ธนาคารกำหนดได้โดยจะต้องผูกพันและปฏิบัติตามข้อตกลงและเงื่อนไขการใช้บริการโอนเงินผ่านช่องทางแต่ละช่องทางนั้นๆ ตามที่ธนาคารกำหนด ทั้งนี้ ผู้ขอใช้บริการสามารถโอนเงินได้ไม่จำกัดจำนวนครั้ง ภายในวงเงินต่อครั้งและต่อวันตามที่ผู้ขอใช้บริการกำหนด แต่ทั้งนี้ต้องไม่เกินวงเงินสูงสุดในการโอนเงินต่อครั้งและต่อวันตามที่ธนาคารกำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.9&nbsp;&nbsp;&nbsp; ในกรณีที่ธนาคารตรวจพบว่ามีข้อผิดพลาดจากการรับโอนเงินผ่านการใช้บริการKK พร้อมเพย์ผู้ขอใช้บริการตกลงยินยอมให้ธนาคารดำเนินการแก้ไข เปลี่ยนแปลงรายการที่ผิดพลาดนั้นให้ถูกต้องได้ทันที</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.10&nbsp; ผู้ขอใช้บริการตกลงยินยอมให้ธนาคารนำส่งหรือแจ้งข้อมูลใดๆ ให้แก่ผู้ขอใช้บริการผ่านทางข้อความทางโทรศัพท์ (SMS)หรือจดหมายอิเล็กทรอนิกส์ (Email)ที่ผู้ขอใช้บริการได้ให้ไว้กับธนาคาร หรือช่องทางอื่นที่ธนาคารเห็นสมควร เพื่อประกอบการให้บริการ KK พร้อมเพย์ได้</p>
<ol start="3">
<li><strong> ความรับผิดของธนาคาร</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ในกรณีที่มีความเสียหายใดๆ เกิดขึ้นจากการให้บริการKK พร้อมเพย์ ธนาคารจะรับผิดชอบต่อความเสียหายที่<br /> ผู้ขอใช้บริการพิสูจน์ได้ว่าเกิดขึ้นจากการกระทำโดยจงใจ หรือประมาทเลินเล่ออย่างร้ายแรงซึ่งเป็นความเสียหายที่ตามปกติย่อมเกิดขึ้นเท่านั้น&nbsp; โดยธนาคารจะรับผิดชอบไม่เกินจำนวนเงินของแต่ละธุรกรรมการรับโอนเงินผ่านบริการ <br /> KK พร้อมเพย์ที่เกิดความเสียหายเท่านั้น ทั้งนี้ ผู้ขอใช้บริการตกลงว่าธนาคารไม่ต้องรับผิดในความเสียหายที่เกิดขึ้นจากพฤติการณ์พิเศษและไม่ว่าในกรณีใดๆ ก็ตามและธนาคารไม่ต้องรับผิดชอบในความเสียหายที่เกิดขึ้นจากสาเหตุต่างๆ ดังต่อไปนี้</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 3.1&nbsp;&nbsp;&nbsp; ผู้ขอใช้บริการปิดบัญชีเงินฝากที่ลงทะเบียนไว้กับบริการKK พร้อมเพย์ อันมีผลทำให้ผู้ขอใช้บริการ<br /> ไม่สามารถรับเงินโอนผ่านบริการนี้หรือทำธุรกรรมเกี่ยวกับบัญชีเงินฝากใดๆ ที่อาจถูกกำหนดขึ้นในอนาคต</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 3.2&nbsp;&nbsp;&nbsp; ผู้ขอใช้บริการยกเลิกการใช้หมายเลขโทรศัพท์มือถือ หรือข้อมูลอื่นใดที่ใช้ลงทะเบียนบริการKK พร้อมเพย์สำหรับผูกกับบัญชีเงินฝาก และไม่ได้แจ้งให้ธนาคารทราบ</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 3.3&nbsp;&nbsp;&nbsp; เป็นเหตุสุดวิสัย</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 3.4&nbsp;&nbsp;&nbsp; ผู้ขอใช้บริการปฏิบัติผิดเงื่อนไขหรือข้อตกลงนี้ ข้อตกลงและเงื่อนไขเกี่ยวกับบัญชีเงินฝาก หรือข้อตกลงหลัก</p>
<ol start="4">
<li><strong> ค่าธรรมเนียมและค่าใช้จ่ายต่างๆ</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการตกลงชำระค่าธรรมเนียมและค่าใช้จ่ายต่างๆ อันเกี่ยวข้องกับการใช้บริการKK พร้อมเพย์ ให้แก่ธนาคาร ตามอัตราและเงื่อนไขที่ธนาคารได้ประกาศกำหนด โดยผู้ขอใช้บริการตกลงให้ธนาคารหักเงินจากบัญชีเงินฝากและบัญชีเงินฝากอื่นๆ ของผู้ขอใช้บริการที่มีอยู่กับธนาคารเพื่อชำระค่าธรรมเนียมและค่าใช้จ่ายดังกล่าวได้ทันที โดยไม่ต้องแจ้งให้ผู้ขอใช้บริการทราบล่วงหน้า และในกรณีที่บัญชีเงินฝากดังกล่าวมีเงินไม่เพียงพอให้ธนาคารหักเพื่อชำระค่าธรรมเนียมและค่าใช้จ่ายทั้งหมด ผู้ขอใช้บริการตกลงชำระเงินในส่วนที่ขาดให้แก่ธนาคารทันทีที่ธนาคารทวงถาม</p>
<ol start="5">
<li><strong> การระงับและการยกเลิกการใช้บริการ</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; 5.1&nbsp;&nbsp;&nbsp; ผู้ขอใช้บริการตกลงว่าในกรณีที่เกิดเหตุการณ์ดังต่อไปนี้ ธนาคารมีสิทธิตัดสินใจโดยเด็ดขาดตามดุลพินิจของธนาคารในการยกเลิกการให้บริการKK พร้อมเพย์ได้ โดยไม่ต้องแจ้งให้ผู้ขอใช้บริการทราบ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ก) กรณีที่ ITMX แจ้งให้ธนาคารทราบว่ามีการยกเลิกหมายเลขโทรศัพท์มือถือที่ใช้ลงทะเบียนบริการ KK พร้อมเพย์</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ข) ผู้ขอใช้บริการหรือบัญชีเงินฝากของผู้ขอใช้บริการถูกใช้หรือมีส่วนเกี่ยวข้องหรือมีพฤติการณ์อันน่าสงสัยว่ามีส่วนเกี่ยวข้องกับการกระทำความผิดตามกฎหมายว่าด้วยการป้องกันและปราบปรามการฟอกเงินหรือการสนับสนุนทางการเงินแก่การก่อการร้ายหรือไม่เป็นไปตามกฎหมาย หรือกฎเกณฑ์ที่เกี่ยวข้อง</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ค) บัญชีเงินฝากปิดลงไม่ว่าด้วยเหตุใดๆ</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; (ง) ธนาคารต้องยกเลิกการให้บริการดังกล่าวเพื่อให้เป็นไปตามกฎหมายหรือกฎเกณฑ์ที่เกี่ยวข้อง ตลอดจนคำพิพากษาหรือคำสั่งของศาล</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 5.2&nbsp;&nbsp;&nbsp; ผู้ขอใช้บริการสามารถยกเลิกการลงทะเบียนใช้บริการKK พร้อมเพย์ ได้ โดยติดต่อที่สาขาธนาคารภายในเวลาทำการของสาขา หรือช่องทางอื่นที่ธนาคารกำหนด โดยการยกเลิกจะมีผลสมบูรณ์เมื่อธนาคารได้แจ้งผลยืนยันการยกเลิกดังกล่าวให้ผู้ขอใช้บริการทราบ</p>
<ol start="6">
<li><strong> อื่น ๆ</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการรับทราบว่า ข้อตกลงนี้ไม่มีผลเป็นการเปลี่ยนแปลงข้อตกลงและเงื่อนไขเกี่ยวกับบัญชีเงินฝากของธนาคาร โดยผู้ขอใช้บริการยังคงผูกพันและปฏิบัติตามข้อตกลงและเงื่อนไขเกี่ยวกับบัญชีเงินฝากดังกล่าวต่อไปตามเดิมทุกประการ</p>
<p>&nbsp;</p>
<table width="100%">
<tbody>
<tr>
<td>
<p>เอกสารแนบ 9</p>
</td>
</tr>
</tbody>
</table>
<h3>ข้อตกลงและเงื่อนไขการใช้บริการ Virtual Branch (VIB)</h3>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; บริการ &nbsp;VIB (ตามที่ได้นิยามไว้ด้านล่าง) เป็นหนึ่งในบริการด้านการเงินผ่านช่องทางอิเล็กทรอนิกส์ของธนาคาร และอยู่ภายใต้ข้อตกลงและเงื่อนไขเกี่ยวกับการใช้บริการด้านการเงินผ่านช่องทางอิเล็กทรอนิกส์ (&ldquo;<strong>ข้อตกลงหลัก</strong>&rdquo;)</p>
<ol>
<li><strong>คำนิยาม</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ในข้อตกลงนี้ คำว่า</p>
<p><strong>&ldquo;บริการ </strong><strong>Virtual Branch</strong><strong>&rdquo; </strong>หรือ<strong> &ldquo;บริการ </strong><strong>VIB&rdquo;</strong> หมายถึง การให้บริการของธนาคารผ่านเครื่องทำธุรกรรมทางอิเล็กทรอนิกส์ที่ธนาคารจัดให้มีขึ้น เพื่ออำนวยความสะดวกให้แก่ผู้ขอใช้บริการในการทำธุรกรรมทางการเงิน อาทิเช่น บริการเปิดบัญชีเงินฝาก บริการสมัครใช้ผลิตภัณฑ์และบริการด้านการเงิน บริการโอนเงิน บริการเรียกดูข้อมูลบัญชี บริการด้านกองทุนรวม และบริการอื่นๆ ที่ธนาคารจะจัดให้มีขึ้นต่อไป</p>
<p>คำนิยามใดที่มิได้ระบุในข้อตกลงนี้ ผู้ขอใช้บริการตกลงให้คำนิยามที่ระบุไว้ในข้อตกลงหลักมาใช้บังคับ ทั้งนี้ หากมีคำนิยามใดในข้อตกลงหลักขัดหรือแย้งกับคำนิยามในข้อตกลงนี้ให้ใช้บังคับตามคำนิยามในข้อตกลงนี้</p>
<ol start="2">
<li><strong>ขอบเขตการให้บริการ </strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ผู้ขอใช้บริการรับทราบว่าการทำธุรกรรมผ่านเครื่องทำธุรกรรมทางอิเล็กทรอนิกส์ในการใช้บริการต่างๆ ผ่านช่องทางอิเล็กทรอนิกส์ ประกอบไปด้วย</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.1&nbsp;&nbsp;&nbsp; บริการเปิดบัญชีเงินฝาก</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.2&nbsp;&nbsp;&nbsp; บริการสมัครใช้ผลิตภัณฑ์และบริการด้านการเงิน</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.3&nbsp;&nbsp;&nbsp; บริการโอนเงิน ซึ่งเป็นบริการที่ผู้ขอใช้บริการสามารถโอนเงินจากบัญชีเงินฝากไปยังบัญชีเงินฝากปลายทางที่ผู้ขอใช้บริการกำหนด ทั้งที่มีอยู่กับธนาคารและที่มีอยู่กับธนาคารพาณิชย์อื่น</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.4&nbsp;&nbsp;&nbsp; บริการเรียกดูข้อมูลบัญชี ซึ่งเป็นบริการที่ผู้ขอใช้บริการสามารถเรียกดูรายการเคลื่อนไหวของบัญชีเงินฝาก ไม่ว่าจะแสดงในรูปแบบยอดเงินคงเหลือในบัญชีเงินฝาก (Balance Inquiry) หรือใบแจ้งรายการเคลื่อนไหวของบัญชีเงินฝากแบบย้อนหลัง (Statement Inquiry) </p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.5&nbsp;&nbsp;&nbsp;บริการด้านกองทุนรวม (Mutual Fund) ซึ่งเป็นบริการที่ผู้ขอใช้บริการสามารถซื้อ ขายคืน และ/หรือสับเปลี่ยนหน่วยลงทุนในกองทุนรวมต่างๆ ที่ธนาคารเป็นตัวแทนสนับสนุนการขาย รับซื้อคืน และสับเปลี่ยนการถือหน่วยลงทุน ตลอดจนเรียกดูข้อมูลบัญชีหน่วยลงทุน ข้อมูลระดับการยอมรับความเสี่ยง (Risk Profile) และข้อมูลอื่นๆ ตามที่ธนาคารได้จัดให้มีขึ้น </p>
<p>&nbsp;&nbsp;&nbsp;&nbsp;&nbsp;&nbsp;&nbsp; 2.6&nbsp;&nbsp;&nbsp; บริการอื่นๆ ที่ธนาคารจะจัดให้มีขึ้นต่อไป</p>
<ol start="3">
<li><strong>เงื่อนไขการใช้บริการ </strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; 3.1&nbsp;&nbsp;&nbsp;ผู้ขอใช้บริการสามารถใช้บริการ VIB ได้ทันที ณ สถานที่ให้บริการตามที่ธนาคารกำหนด และผู้ขอใช้บริการที่ทำธุรกรรมผ่านเครื่องทำธุรกรรมทางอิเล็กทรอนิกส์จะต้องเป็นบุคคลธรรมดาเท่านั้น โดยผู้ขอใช้บริการจะต้องทำการพิสูจน์ตัวตนผ่านรหัสประจำตัวหรือด้วยวิธีการอื่นก่อนทำธุรกรรมตามที่ธนาคารกำหนด และผู้ขอใช้บริการสามารถทำธุรกรรมผ่านเครื่องทำธุรกรรมทางอิเล็กทรอนิกส์ตามที่ธนาคารกำหนด โดยให้การทำธุรกรรมนั้นๆ มีผลผูกพันผู้ขอใช้บริการเสมือนได้กระทำขึ้นกับธนาคารโดยผู้ขอใช้บริการเอง</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 3.2&nbsp;&nbsp;&nbsp;การใช้บริการ VIB ในแต่ละครั้ง ผู้ขอใช้บริการต้องเข้าสู่ระบบ VIB และปฏิบัติตามรายละเอียดและวิธีการที่ธนาคารกำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 3.3&nbsp;&nbsp;&nbsp;ในกรณีที่ผู้ขอใช้บริการใส่รหัสประจำตัวผิดตามจำนวนครั้งที่ธนาคารกำหนด ผู้ขอใช้บริการจะไม่สามารถใช้บริการ VIB และบริการด้านการเงินผ่านช่องทางอิเล็กทรอนิกส์อื่นๆ ที่ใช้รหัสประจำตัวดังกล่าวเป็นส่วนหนึ่งในการพิสูจน์ตัวตนก่อนการใช้บริการผ่านช่องทางดังกล่าวได้ ซึ่งผู้ขอใช้บริการต้องปฏิบัติตามวิธีการที่ธนาคารกำหนดเพื่อให้สามารถใช้บริการได้ต่อไป</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 3.4&nbsp;&nbsp;&nbsp;ผู้ขอใช้บริการที่ใช้บริการ VIB ตกลงผูกพันและปฏิบัติตามข้อตกลงและเงื่อนไขเกี่ยวกับบัญชีเงินฝาก เว้นแต่ข้อตกลงนี้จะกำหนดไว้เป็นอย่างอื่นเป็นการเฉพาะ</p>
<p>&nbsp;&nbsp;&nbsp;&nbsp;&nbsp;&nbsp;&nbsp; 3.5&nbsp;&nbsp;&nbsp;ในการใช้บริการ VIB ผู้ขอใช้บริการต้องดำเนินการตามขั้นตอนที่ธนาคารกำหนด โดยผู้ขอใช้บริการจะได้รับแจ้งผลการอนุมัติการทำธุรกรรมแต่ละประเภทผ่านเครื่องทำธุรกรรมทางอิเล็กทรอนิกส์และได้รับหลักฐานการทำรายการทางจดหมายอิเล็กทรอนิกส์ (Email) หรือข้อความทางโทรศัพท์ (SMS) ที่ผู้ขอใช้บริการได้ให้ไว้กับธนาคาร หรือช่องทางอื่นที่ธนาคารเห็นสมควร โดยนอกจากหลักฐานการทำรายการดังกล่าวแล้ว ผู้ขอใช้บริการสามารถตรวจสอบความถูกต้องของรายการได้จากสมุดคู่ฝาก และ/หรือรายการเคลื่อนไหวของบัญชีเงินฝากหรือบัญชีหน่วยลงทุน (แล้วแต่กรณี) </p>
<p>&nbsp;&nbsp;&nbsp;&nbsp;&nbsp;&nbsp;&nbsp;3.6&nbsp;&nbsp;&nbsp;ในการใช้บริการด้านกองทุนรวม (Mutual Fund) ผู้ขอใช้บริการตกลงผูกพันและปฏิบัติตามเงื่อนไขเพิ่มเติมดังต่อไปนี้  </p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;(ก)&nbsp;&nbsp;&nbsp;ผู้ขอใช้บริการจะต้องเปิดบัญชีหน่วยลงทุนไว้กับบริษัทหลักทรัพย์จัดการกองทุน ภัทร จำกัด (“บริษัทหลักทรัพย์จัดการกองทุน”) แล้ว โดยผู้ขอใช้บริการสามารถทำคำสั่งซื้อ ขายคืนและสับเปลี่ยนหน่วยลงทุนของกองทุนรวมได้ภายในวัน เวลาที่ธนาคารกำหนด ทั้งนี้ ผู้ขอใช้บริการจะต้องทำการประเมิน หรือทบทวนการประเมินความเหมาะสมในการลงทุนหรือการทำธุรกรรมในผลิตภัณฑ์ในตลาดทุน (Suitability Test) ตามที่ธนาคารกำหนด</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;(ข)&nbsp;&nbsp;&nbsp;ผู้ขอใช้บริการอาจขอเพิกถอนคำสั่งซื้อหน่วยลงทุนที่ได้ทำผ่านบริการด้านกองทุนรวมได้ โดยผู้ขอใช้บริการจะต้องดำเนินการเพิกถอนคำสั่งตามวิธีการและภายในระยะเวลาที่ธนาคารกำหนด</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;(ค)&nbsp;&nbsp;&nbsp;กรณีที่ผู้ขอใช้บริการทำคำสั่งขายคืน หรือสับเปลี่ยนหน่วยลงทุนผ่านบริการ VIB และผ่านช่องทางอื่นๆ ด้วยภายในวันเดียวกัน ผู้ขอใช้บริการรับทราบว่าจำนวนหน่วยลงทุนคงเหลือที่แสดงผ่านบริการ VIB จะคำนวณจากคำสั่งขายคืน หรือสับเปลี่ยนหน่วยลงทุนที่ทำผ่านบริการ VIB ในวันนั้นเท่านั้น</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ผู้ขอใช้บริการมีหน้าที่ศึกษาข้อจำกัดในการขายคืน หรือสับเปลี่ยนหน่วยลงทุนในแต่ละครั้ง  หากเกิดกรณีที่ผู้ขอใช้บริการทำคำสั่งขายคืน หรือสับเปลี่ยนหน่วยลงทุนเกินกว่าจำนวนหน่วยลงทุนคงเหลือที่ผู้ขอใช้บริการสามารถทำคำสั่งได้ บริษัทหลักทรัพย์จัดการกองทุนอาจปฏิเสธคำสั่งในส่วนที่บริษัทหลักทรัพย์จัดการกองทุนเห็นว่าเกินจำนวนดังกล่าวได้และให้ถือเป็นที่สุด ทั้งนี้ ผู้ขอใช้บริการตกลงไม่เรียกร้องให้ธนาคารต้องรับผิดชอบในความเสียหายที่เกิดขึ้นจากเหตุดังกล่าวแต่อย่างใด</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;(ง)&nbsp;&nbsp;&nbsp;ผู้ขอใช้บริการรับทราบว่า ข้อมูลต่างๆ ที่แสดงผลผ่านบริการด้านกองทุนรวม อาจมิใช่ข้อมูลล่าสุดและไม่ถือเป็นการรับรองข้อมูลโดยธนาคาร ในกรณีที่ผู้ขอใช้บริการมีข้อสงสัยหรือต้องการข้อมูลหรือรายละเอียดเพิ่มเติม ผู้ขอใช้บริการต้องสอบถามบริษัทหลักทรัพย์จัดการกองทุนที่ผู้ขอใช้บริการทำธุรกรรมโดยตรง</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;(จ)&nbsp;&nbsp;&nbsp;ผู้ขอใช้บริการรับทราบว่า ข้อกำหนดในการใช้บริการด้านกองทุนรวมตามที่ระบุในข้อตกลงนี้ และข้อตกลงการใช้บริการด้านกองทุนรวมผ่านบริการ Virtual Branch / คำเตือนและคำแนะนำที่สำคัญ ไม่มีผลเป็นการเปลี่ยนแปลงข้อกำหนดและเงื่อนไขต่างๆ ที่ระบุไว้ในหนังสือชี้ชวนโครงการจัดการกองทุน และ/หรือข้อผูกพันระหว่างผู้ขอใช้บริการกับบริษัทหลักทรัพย์จัดการกองทุน โดยผู้ขอใช้บริการยังคงผูกพันและปฏิบัติตามหนังสือชี้ชวน และ/หรือข้อผูกพันที่เกี่ยวข้องต่อไปตามเดิมทุกประการ</p>
<ol start="4">
<li><strong>ค่าธรรมเนียมและค่าใช้จ่ายต่างๆ</strong></li>
</ol>
<p>&nbsp;&nbsp;&nbsp;&nbsp;&nbsp;&nbsp;&nbsp; ในกรณีที่การใช้บริการ VIB ตามข้อตกลงนี้เป็นผลทำให้ผู้ขอใช้บริการต้องชำระค่าธรรมเนียม ค่าบริการ ตลอดจนค่าใช้จ่ายต่างๆ ที่เกี่ยวข้องกับเงินฝาก และ/หรือค่าธรรมเนียมการใช้บริการ VIB ให้แก่ธนาคาร ตามอัตราและเงื่อนไขที่ธนาคารประกาศกำหนด ผู้ขอใช้บริการตกลงให้ธนาคารมีสิทธิหักเงินค่าธรรมเนียม และ/หรือค่าบริการต่างๆ ดังกล่าวข้างต้นจากบัญชีเงินฝากและบัญชีเงินฝากอื่นๆ ของผู้ขอใช้บริการที่มีอยู่กับธนาคารได้ทันที โดยไม่ต้องแจ้งให้ผู้ขอใช้บริการทราบล่วงหน้า และในกรณีที่บัญชีเงินฝากดังกล่าวมีเงินไม่เพียงพอให้ธนาคารหักเพื่อชำระค่าธรรมเนียม และ/หรือค่าบริการต่างๆ ทั้งหมด ผู้ขอใช้บริการตกลงชำระเงินในส่วนที่ขาดให้แก่ธนาคารทันทีที่ธนาคารทวงถาม</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>